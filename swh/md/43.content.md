# Open Kiswahili Contemporary Version

## License Information

**Open Kiswahili Contemporary Version** is based on and adapted from: _Open Kiswahili Contemporary Version_, [Biblica, Inc](https://www.biblica.com/), 2015, which is licensed under a [CC BY-SA 4.0 license](https://creativecommons.org/licenses/by-sa/4.0/legalcode.en).

This markdown version is provided under the same license.



--------------------------------

## John 1:1 (id: 743001001)

1Hapo mwanzo alikuwako Neno, huyo Neno alikuwa pamoja na Mungu, naye Neno alikuwa Mungu.


## John 1:2 (id: 743001002)

2Tangu mwanzo huyo Neno alikuwa pamoja na Mungu.


## John 1:3 (id: 743001003)

3Vitu vyote viliumbwa kwa yeye, wala pasipo yeye hakuna chochote kilichoumbwa ambacho kimeumbwa.


## John 1:4 (id: 743001004)

4Ndani yake ndimo ulimokuwa uzima na huo uzima ulikuwa nuru ya watu.


## John 1:5 (id: 743001005)

5Nuru hungʼaa gizani nalo giza halikuishinda.


## John 1:6 (id: 743001006)

6Alikuja mtu mmoja aliyetumwa kutoka kwa Mungu, jina lake Yohana.


## John 1:7 (id: 743001007)

7Alikuja kama shahidi apate kuishuhudia hiyo nuru, ili kwa kupitia kwake watu wote waweze kuamini.


## John 1:8 (id: 743001008)

8Yeye mwenyewe hakuwa ile nuru, bali alikuja kuishuhudia hiyo nuru.


## John 1:9 (id: 743001009)

9Kwamba nuru halisi, imwangaziayo kila mtu ilikuwa inakuja ulimwenguni.


## John 1:10 (id: 743001010)

10Huyo Neno alikuwako ulimwenguni na ingawa ulimwengu uliumbwa kupitia kwake, haukumtambua.


## John 1:11 (id: 743001011)

11Alikuja kwa walio wake, lakini wao hawakumpokea.


## John 1:12 (id: 743001012)

12Bali wote waliompokea, aliwapa uwezo wa kufanyika watoto wa Mungu, ndio wale waliaminio jina lake.


## John 1:13 (id: 743001013)

13Hawa ndio wasiozaliwa kwa damu, wala kwa mapenzi ya mwili au kwa mapenzi ya mtu, bali kwa mapenzi ya Mungu.


## John 1:14 (id: 743001014)

14Neno alifanyika mwili, akakaa miongoni mwetu, nasi tukauona utukufu wake, utukufu kama wa Mwana pekee atokaye kwa Baba, amejaa neema na kweli.


## John 1:15 (id: 743001015)

15Yohana alishuhudia habari zake, akapaza sauti, akisema, “Huyu ndiye yule niliyewaambia kwamba, ‘Yeye ajaye baada yangu ni mkuu kuniliko mimi, kwa kuwa alikuwepo kabla yangu.’ ”


## John 1:16 (id: 743001016)

16Kutokana na ukamilifu wake, sisi sote tumepokea neema juu ya neema.


## John 1:17 (id: 743001017)

17Kwa kuwa sheria ilitolewa kwa mkono wa Mose, lakini neema na kweli imekuja kupitia Yesu Kristo.


## John 1:18 (id: 743001018)

18Hakuna mtu yeyote aliyemwona Mungu wakati wowote, ila ni Mungu Mwana pekee, aliye kifuani mwa Baba ndiye ambaye amemdhihirisha.


## John 1:19 (id: 743001019)

19Huu ndio ushuhuda wa Yohana wakati Wayahudi walipowatuma makuhani na Walawi kutoka Yerusalemu kumuuliza, “Wewe ni nani?”


## John 1:20 (id: 743001020)

20Yohana alikiri waziwazi pasipo kuficha akasema, “Mimi si Kristo.”


## John 1:21 (id: 743001021)

21Wakamuuliza, “Wewe ni nani basi? Je, wewe ni Eliya?” Yeye akajibu, “Hapana, mimi siye.” “Je, wewe ni yule Nabii?” Akajibu, “Hapana.”


## John 1:22 (id: 743001022)

22Ndipo wakasema, “Basi tuambie wewe ni nani ili tupate jibu la kuwapelekea wale waliotutuma. Wewe wasemaje juu yako mwenyewe?”


## John 1:23 (id: 743001023)

23Akawajibu kwa maneno ya nabii Isaya, akisema, “Mimi ni sauti ya mtu aliaye nyikani, ‘Yanyoosheni mapito ya Bwana.’ ”


## John 1:24 (id: 743001024)

24Basi walikuwa wametumwa watu kutoka kwa Mafarisayo


## John 1:25 (id: 743001025)

25wakamuuliza, “Kama wewe si Kristo, wala si Eliya na wala si yule Nabii, kwa nini basi unabatiza?”


## John 1:26 (id: 743001026)

26Yohana akawajibu, “Mimi ninabatiza kwa maji, lakini katikati yenu yupo mtu msiyemjua.


## John 1:27 (id: 743001027)

27Yeye ajaye baada yangu, sistahili hata kufungua kamba za viatu vyake.”


## John 1:28 (id: 743001028)

28Mambo haya yote yalitukia huko Bethania, ngʼambo ya Mto Yordani, mahali Yohana alipokuwa akibatiza.


## John 1:29 (id: 743001029)

29Siku iliyofuata, Yohana alimwona Yesu akimjia akasema, “Tazama, Mwana\-Kondoo wa Mungu aichukuaye dhambi ya ulimwengu!


## John 1:30 (id: 743001030)

30Huyu ndiye yule niliyewaambia kwamba, ‘Mtu anakuja baada yangu ambaye ni mkuu kuniliko mimi, kwa kuwa alikuwepo kabla yangu.’


## John 1:31 (id: 743001031)

31Mimi mwenyewe sikumfahamu, lakini sababu ya kuja nikibatiza kwa maji ni ili yeye apate kufunuliwa kwa Israeli.”


## John 1:32 (id: 743001032)

32Kisha Yohana akatoa ushuhuda huu: “Nilimwona Roho akishuka kutoka mbinguni kama hua, akakaa juu yake.


## John 1:33 (id: 743001033)

33Mimi nisingemtambua, lakini yeye aliyenituma nibatize kwa maji alikuwa ameniambia, ‘Yule mtu utakayemwona Roho akimshukia na kukaa juu yake, huyo ndiye atakayebatiza kwa Roho Mtakatifu.’


## John 1:34 (id: 743001034)

34Mimi mwenyewe nimeona jambo hili na ninashuhudia kuwa huyu ndiye Mwana wa Mungu.”


## John 1:35 (id: 743001035)

35Siku iliyofuata, Yohana alikuwa huko tena pamoja na wanafunzi wake wawili.


## John 1:36 (id: 743001036)

36Alipomwona Yesu akipita, akasema, “Tazama, Mwana\-Kondoo wa Mungu!”


## John 1:37 (id: 743001037)

37Wale wanafunzi wawili walipomsikia Yohana akisema haya, wakamfuata Yesu.


## John 1:38 (id: 743001038)

38Yesu akageuka, akawaona wakimfuata akawauliza, “Mnataka nini?” Wakamwambia, “Rabi,” (maana yake Mwalimu), “Unaishi wapi?”


## John 1:39 (id: 743001039)

39Yesu akawajibu, “Njooni, nanyi mtapaona!” Hivyo wakaenda na kupaona mahali alipokuwa anaishi, wakakaa naye siku ile, kwa kuwa ilikuwa yapata saa kumi.


## John 1:40 (id: 743001040)

40Andrea nduguye Simoni Petro, alikuwa mmoja wa wale wawili waliosikia yale Yohana aliyokuwa amesema, naye ndiye alimfuata Yesu.


## John 1:41 (id: 743001041)

41Kitu cha kwanza Andrea alichofanya ni kumtafuta Simoni nduguye na kumwambia, “Tumemwona Masiya” (yaani, Kristo).


## John 1:42 (id: 743001042)

42Naye akamleta kwa Yesu. Yesu akamwangalia na kusema, “Wewe ni Simoni mwana wa Yohana. Utaitwa Kefa” (ambalo limetafsiriwa Petro).


## John 1:43 (id: 743001043)

43Siku iliyofuata Yesu aliamua kwenda Galilaya. Akamkuta Filipo, akamwambia, “Nifuate.”


## John 1:44 (id: 743001044)

44Basi Filipo alikuwa mwenyeji wa Bethsaida, mji alikotoka Andrea na Petro.


## John 1:45 (id: 743001045)

45Filipo naye akamkuta Nathanaeli na kumwambia, “Tumemwona yeye ambaye Mose aliandika habari zake katika Sheria na ambaye pia manabii waliandika kumhusu, yaani, Yesu wa Nazareti, mwana wa Yosefu.”


## John 1:46 (id: 743001046)

46Nathanaeli akauliza, “Nazareti! Je, kitu chochote chema chaweza kutoka Nazareti?” Filipo akamwambia, “Njoo uone.”


## John 1:47 (id: 743001047)

47Yesu alipomwona Nathanaeli anakaribia, akanena habari zake akasema, “Tazama huyu ni Mwisraeli kweli kweli; hana hila ndani yake.”


## John 1:48 (id: 743001048)

48Nathanaeli akamuuliza, “Umenifahamuje?” Yesu akamjibu, “Nilikuona ulipokuwa bado uko chini ya mtini, kabla hata Filipo hajakuita.”


## John 1:49 (id: 743001049)

49Nathanaeli akamwambia, “Rabi, wewe ni Mwana wa Mungu! Wewe ni Mfalme wa Israeli!”


## John 1:50 (id: 743001050)

50Yesu akamwambia, “Unaamini kwa kuwa nilikuambia nilikuona ulipokuwa bado uko chini ya mtini? Basi utaona mambo makuu zaidi kuliko hilo.”


## John 1:51 (id: 743001051)

51Ndipo akawaambia, “Amin, amin nawaambia, ninyi mtaona mbingu ikifunguka na malaika wa Mungu wakipanda na kushuka juu ya Mwana wa Adamu.”


## John 2:1 (id: 743002001)

1Siku ya tatu kulikuwa na arusi katika mji wa Kana ya Galilaya, naye mama yake Yesu alikuwepo pale.


## John 2:2 (id: 743002002)

2Yesu pamoja na wanafunzi wake walikuwa wamealikwa arusini pia.


## John 2:3 (id: 743002003)

3Divai ilipokwisha, mama yake Yesu akamwambia, “Wameishiwa na divai.”


## John 2:4 (id: 743002004)

4Yesu akamwambia, “Mwanamke, nina nini nawe? Saa yangu haijawadia.”


## John 2:5 (id: 743002005)

5Mama yake akawaambia wale watumishi, “Lolote atakalowaambia, fanyeni.”


## John 2:6 (id: 743002006)

6Basi ilikuwepo mitungi sita ya kuhifadhia maji iliyotengenezwa kwa mawe kwa ajili ya kujitakasa kwa desturi ya Kiyahudi; kila mtungi ungeweza kuchukua vipipa viwili au vitatu.


## John 2:7 (id: 743002007)

7Yesu akawaambia wale watumishi, “Ijazeni hiyo mitungi maji.” Nao wakaijaza ile mitungi mpaka juu.


## John 2:8 (id: 743002008)

8Kisha akawaambia, “Sasa choteni hayo maji kidogo, mpelekeeni mkuu wa meza.” Hivyo wakachota, wakampelekea.


## John 2:9 (id: 743002009)

9Yule mkuu wa meza akayaonja yale maji ambayo yalikuwa yamebadilika kuwa divai. Hakujua divai hiyo ilikotoka ingawa wale watumishi waliochota yale maji wao walifahamu. Basi akamwita bwana arusi kando


## John 2:10 (id: 743002010)

10akamwambia, “Watu wote hutoa kwanza divai nzuri, kisha huleta ile divai hafifu wageni wakisha kunywa vya kutosha, lakini wewe umeiweka ile nzuri kupita zote mpaka sasa.”


## John 2:11 (id: 743002011)

11Huu, ndio uliokuwa muujiza wa kwanza Yesu aliofanya Kana ya Galilaya. Hivyo Yesu alidhihirisha utukufu wake, nao wanafunzi wake wakamwamini.


## John 2:12 (id: 743002012)

12Baada ya hayo, Yesu pamoja na mama yake, ndugu zake na wanafunzi wake, walishuka mpaka Kapernaumu, wakakaa huko siku chache.


## John 2:13 (id: 743002013)

13Ilipokaribia wakati wa Pasaka ya Wayahudi, Yesu alipanda kwenda Yerusalemu.


## John 2:14 (id: 743002014)

14Huko Hekaluni aliwakuta watu wakiuza ngʼombe, kondoo na njiwa, nao wengine walikuwa wameketi mezani wakibadili fedha.


## John 2:15 (id: 743002015)

15Akatengeneza mjeledi kutokana na kamba, akawafukuza wote kutoka kwenye eneo la Hekalu, pamoja na kondoo na ngʼombe. Akazipindua meza za wale wabadili fedha na kuzimwaga fedha zao.


## John 2:16 (id: 743002016)

16Akawaambia wale waliokuwa wakiuza njiwa, “Waondoeni hapa! Mnathubutuje kuifanya nyumba ya Baba yangu kuwa mahali pa biashara?”


## John 2:17 (id: 743002017)

17Wanafunzi wake wakakumbuka kuwa imeandikwa: “Wivu wa nyumba yako utanila.”


## John 2:18 (id: 743002018)

18Ndipo Wayahudi wakamuuliza, “Unaweza kutuonyesha ishara gani ili kuthibitisha mamlaka uliyo nayo ya kufanya mambo haya?”


## John 2:19 (id: 743002019)

19Yesu akawajibu, “Libomoeni hili Hekalu, nami nitalijenga tena kwa siku tatu!”


## John 2:20 (id: 743002020)

20Wale Wayahudi wakamjibu, “Hekalu hili lilijengwa kwa muda wa miaka arobaini na sita, nawe wasema utalijenga kwa siku tatu?”


## John 2:21 (id: 743002021)

21Lakini yeye Hekalu alilozungumzia ni mwili wake.


## John 2:22 (id: 743002022)

22Baada ya kufufuliwa kutoka kwa wafu, wanafunzi wake wakakumbuka yale aliyokuwa amesema. Ndipo wakayaamini Maandiko na yale maneno Yesu aliyokuwa amesema.


## John 2:23 (id: 743002023)

23Ikawa Yesu alipokuwa Yerusalemu kwenye Sikukuu ya Pasaka, watu wengi waliona ishara na miujiza aliyokuwa akifanya, wakaamini katika jina lake.


## John 2:24 (id: 743002024)

24Lakini Yesu hakujiaminisha kwao kwa sababu aliwajua wanadamu wote.


## John 2:25 (id: 743002025)

25Hakuhitaji ushuhuda wa mtu yeyote kuhusu mtu, kwa kuwa alijua yote yaliyokuwa moyoni mwa mtu.


## John 3:1 (id: 743003001)

1Basi palikuwa na mtu mmoja Farisayo, jina lake Nikodemo, mmoja wa Baraza la Wayahudi lililotawala.


## John 3:2 (id: 743003002)

2Huyu alimjia Yesu usiku akamwambia, “Rabi, tunajua kuwa wewe ni mwalimu uliyetumwa na Mungu, kwa maana hakuna mtu awezaye kufanya miujiza hii uifanyayo wewe, kama Mungu hayuko pamoja naye.”


## John 3:3 (id: 743003003)

3Yesu akamjibu, “Amin, amin nakuambia, hakuna mtu anayeweza kuuona Ufalme wa Mungu kama hajazaliwa mara ya pili.”


## John 3:4 (id: 743003004)

4Nikodemo akauliza, “Awezaje mtu kuzaliwa wakati akiwa mzee? Hakika hawezi kuingia mara ya pili kwenye tumbo la mama yake ili azaliwe!”


## John 3:5 (id: 743003005)

5Yesu akamwambia, “Amin, amin nakuambia, hakuna mtu yeyote anayeweza kuingia Ufalme wa Mungu kama hajazaliwa kwa maji na kwa Roho.


## John 3:6 (id: 743003006)

6Mwili huzaa mwili, lakini Roho huzaa roho.


## John 3:7 (id: 743003007)

7Kwa hiyo usishangae ninapokuambia huna budi ‘kuzaliwa mara ya pili.’


## John 3:8 (id: 743003008)

8Upepo huvuma popote upendapo. Mvumo wake unausikia lakini huwezi ukafahamu utokako wala uendako. Ndivyo ilivyo kwa kila mtu aliyezaliwa na Roho.”


## John 3:9 (id: 743003009)

9Nikodemo akamuuliza, “Mambo haya yanawezekanaje?”


## John 3:10 (id: 743003010)

10Yesu akamwambia, “Wewe ni mwalimu mashuhuri wa Waisraeli, nawe huelewi mambo haya?


## John 3:11 (id: 743003011)

11Amin, amin ninakuambia, sisi tunazungumza lile tunalolijua na tunashuhudia lile tuliloliona. Lakini ninyi watu hamkubali ushuhuda wetu.


## John 3:12 (id: 743003012)

12Nimewaambia mambo ya duniani, nanyi hamkuniamini, mtaniaminije basi nitakapowaambia mambo ya mbinguni?


## John 3:13 (id: 743003013)

13Hakuna mtu yeyote aliyekwenda mbinguni isipokuwa yeye aliyeshuka kutoka mbinguni, yaani, Mwana wa Adamu.


## John 3:14 (id: 743003014)

14Kama vile Mose alivyomwinua yule nyoka kule jangwani, vivyo hivyo Mwana wa Adamu hana budi kuinuliwa juu.


## John 3:15 (id: 743003015)

15Ili kila mtu amwaminiye awe na uzima wa milele.


## John 3:16 (id: 743003016)

16“Kwa maana jinsi hii Mungu aliupenda ulimwengu hata akamtoa Mwanawe wa pekee, ili kila mtu amwaminiye asipotee, bali awe na uzima wa milele.


## John 3:17 (id: 743003017)

17Kwa maana Mungu hakumtuma Mwanawe kuuhukumu ulimwengu, bali kupitia kwake ulimwengu upate kuokolewa.


## John 3:18 (id: 743003018)

18Yeyote amwaminiye hahukumiwi, lakini asiyeamini amekwisha kuhukumiwa, kwa sababu hakuliamini jina la Mwana pekee wa Mungu.


## John 3:19 (id: 743003019)

19Hii ndiyo hukumu kwamba: Nuru imekuja ulimwenguni, nao watu wakapenda giza kuliko nuru kwa sababu matendo yao ni maovu.


## John 3:20 (id: 743003020)

20Kwa kuwa kila atendaye maovu huchukia nuru, wala haji kwenye nuru ili matendo yake maovu yasifichuliwe.


## John 3:21 (id: 743003021)

21Lakini yule aishiye kwa ukweli huja kwenye nuru, ili ionekane wazi kwamba matendo yake yametendeka katika Mungu.”


## John 3:22 (id: 743003022)

22Baada ya haya, Yesu na wanafunzi wake walikwenda katika nchi ya Uyahudi, nao wakakaa huko kwa muda na kubatiza.


## John 3:23 (id: 743003023)

23Yohana naye alikuwa akibatiza huko Ainoni karibu na Salimu kwa sababu huko kulikuwa na maji tele. Watu wazima wakamjia huko ili kubatizwa.


## John 3:24 (id: 743003024)

24(Hii ilikuwa kabla Yohana hajatiwa gerezani).


## John 3:25 (id: 743003025)

25Mashindano yakazuka kati ya baadhi ya wanafunzi wa Yohana na Myahudi mmoja kuhusu suala la desturi ya kunawa kwa utakaso.


## John 3:26 (id: 743003026)

26Wakamwendea Yohana wakamwambia, “Rabi, yule mtu aliyekuwa pamoja nawe ngʼambo ya Mto Yordani, yule uliyeshuhudia habari zake, sasa anabatiza na kila mtu anamwendea!”


## John 3:27 (id: 743003027)

27Yohana akawajibu, “Hakuna mtu yeyote awezaye kupata kitu chochote isipokuwa kile tu alichopewa kutoka mbinguni.


## John 3:28 (id: 743003028)

28Ninyi wenyewe ni mashahidi wangu kwamba nilisema, ‘Mimi si Kristo, ila nimetumwa nimtangulie.’


## John 3:29 (id: 743003029)

29Bibi arusi ni wa bwana arusi. Lakini rafiki yake bwana arusi anayesimama karibu naye na kusikiliza kutoka kwake, hufurahi sana aisikiapo sauti ya bwana arusi. Kwa sababu hii furaha yangu imekamilika.


## John 3:30 (id: 743003030)

30Yeye hana budi kuwa mkuu zaidi na mimi nizidi kuwa mdogo.”


## John 3:31 (id: 743003031)

31“Yeye ajaye kutoka juu yu juu ya yote, yeye aliye wa duniani ni wa dunia, naye huzungumza mambo ya duniani. Yeye aliyekuja kutoka mbinguni, yu juu ya yote.


## John 3:32 (id: 743003032)

32Yeye hushuhudia yale aliyoyaona na kuyasikia, lakini hakuna yeyote anayekubali ushuhuda wake.


## John 3:33 (id: 743003033)

33Lakini yeyote anayekubali huo ushuhuda anathibitisha kwamba, Mungu ni kweli.


## John 3:34 (id: 743003034)

34Yeye aliyetumwa na Mungu husema maneno ya Mungu, kwa kuwa Mungu humtoa Roho pasipo kipimo.


## John 3:35 (id: 743003035)

35Baba anampenda Mwana, naye ametia vitu vyote mikononi mwake.


## John 3:36 (id: 743003036)

36Yeyote anayemwamini Mwana ana uzima wa milele, lakini yeye asiyemwamini Mwana hatauona uzima, bali ghadhabu ya Mungu itakuwa juu yake.”


## John 4:1 (id: 743004001)

1Mafarisayo wakasikia kwamba Yesu alikuwa anapata na kubatiza wanafunzi wengi zaidi kuliko Yohana,


## John 4:2 (id: 743004002)

2ingawa kwa kweli si Yesu mwenyewe aliyekuwa akibatiza, ila ni wanafunzi wake.


## John 4:3 (id: 743004003)

3Bwana alipojua mambo haya, aliondoka Uyahudi akarudi tena Galilaya.


## John 4:4 (id: 743004004)

4Wakati huo ilimlazimu apitie Samaria.


## John 4:5 (id: 743004005)

5Akafika kwenye mji mmoja wa Samaria uitwao Sikari, karibu na lile shamba ambalo Yakobo alimpa mwanawe Yosefu.


## John 4:6 (id: 743004006)

6Huko ndiko kulikokuwa na kile kisima cha Yakobo. Naye Yesu alikuwa amechoka kwa kuwa alikuwa ametoka safarini. Akaketi karibu na hicho kisima. Ilikuwa yapata saa sita mchana.


## John 4:7 (id: 743004007)

7Mwanamke mmoja Msamaria akaja kuteka maji, Yesu akamwambia, “Naomba maji ninywe.”


## John 4:8 (id: 743004008)

8(Wakati huo wanafunzi wake walikuwa wamekwenda mjini kununua chakula.)


## John 4:9 (id: 743004009)

9Yule mwanamke Msamaria akamjibu, “Wewe ni Myahudi na mimi ni Msamaria. Yawezekanaje uniombe nikupe maji ya kunywa?” (Wayahudi walikuwa hawashirikiani kabisa na Wasamaria.)


## John 4:10 (id: 743004010)

10Yesu akajibu akamwambia, “Kama ungelijua karama ya Mungu, naye ni nani anayekuambia, Nipe maji ninywe, wewe ungelimwomba yeye, naye angelikupa maji yaliyo hai.”


## John 4:11 (id: 743004011)

11Yule mwanamke akamjibu, “Bwana, wewe huna chombo cha kutekea maji na kisima hiki ni kirefu. Hayo maji ya uzima utayapata wapi?


## John 4:12 (id: 743004012)

12Kwani wewe ni mkuu kuliko baba yetu Yakobo ambaye alitupatia kisima hiki, ambacho yeye pamoja na watoto wake na mifugo yake walikitumia?”


## John 4:13 (id: 743004013)

13Yesu akamjibu, “Kila mtu anayekunywa maji ya kisima hiki ataona kiu tena.


## John 4:14 (id: 743004014)

14Lakini yeyote anywaye maji nitakayompa hataona kiu kamwe. Maji nitakayompa yatakuwa ndani yake chemchemi ya maji, yakibubujika uzima wa milele.”


## John 4:15 (id: 743004015)

15Yule mwanamke akamwambia, “Bwana, tafadhali nipe maji hayo ili nisipate kiu tena na wala nisije tena hapa kuteka maji!”


## John 4:16 (id: 743004016)

16Yesu akamjibu, “Nenda ukamwite mumeo, uje naye hapa.”


## John 4:17 (id: 743004017)

17Yule mwanamke akajibu, “Sina mume.” Yesu akamwambia, “Umesema kweli kuwa huna mume.


## John 4:18 (id: 743004018)

18Kwa maana umeshakuwa na wanaume watano na mwanaume unayeishi naye sasa si mume wako! Umesema ukweli.”


## John 4:19 (id: 743004019)

19Yule mwanamke akasema, “Bwana, naona bila shaka wewe ni nabii.


## John 4:20 (id: 743004020)

20Baba zetu waliabudu kwenye mlima huu, lakini ninyi Wayahudi mnasema ni lazima tukaabudu huko Yerusalemu.”


## John 4:21 (id: 743004021)

21Yesu akamjibu, “Mwanamke, niamini, wakati unakuja ambapo hamtamwabudu Baba katika mlima huu, wala huko Yerusalemu.


## John 4:22 (id: 743004022)

22Ninyi Wasamaria mnaabudu msichokijua. Sisi Wayahudi tunamwabudu Mungu tunayemjua kwa sababu wokovu unatoka kwa Wayahudi.


## John 4:23 (id: 743004023)

23Lakini saa yaja, tena ipo, ambapo wale waabuduo halisi, watamwabudu Baba katika roho na kweli. Watu wanaoabudu namna hii, ndio Baba anawatafuta.


## John 4:24 (id: 743004024)

24Mungu ni Roho na wote wanaomwabudu imewapasa kumwabudu katika roho na kweli.”


## John 4:25 (id: 743004025)

25Yule mwanamke akamwambia, “Ninafahamu kwamba Masiya (aitwaye Kristo) anakuja. Yeye akija, atatueleza mambo yote.”


## John 4:26 (id: 743004026)

26Yesu akamwambia, “Mimi ninayezungumza nawe, ndiye.”


## John 4:27 (id: 743004027)

27Wakati huo wanafunzi wake wakarudi, wakashangaa sana kumwona akizungumza na mwanamke. Lakini hakuna aliyemuuliza, “Unataka nini kwake?” Au “Kwa nini unazungumza naye?”


## John 4:28 (id: 743004028)

28Yule mwanamke akaacha mtungi wake, akarudi mjini akawaambia watu,


## John 4:29 (id: 743004029)

29“Njooni mkamwone mtu aliyeniambia kila kitu nilichotenda! Je, yawezekana huyu ndiye Kristo?”


## John 4:30 (id: 743004030)

30Basi wakamiminika watu kutoka mjini wakamwendea Yesu.


## John 4:31 (id: 743004031)

31Wakati huo wanafunzi wake walikuwa wakimsihi, “Rabi, kula angalau chochote.”


## John 4:32 (id: 743004032)

32Lakini yeye akawajibu, “Mimi ninacho chakula ambacho ninyi hamkifahamu.”


## John 4:33 (id: 743004033)

33Basi wanafunzi wakaanza kuulizana, “Kuna mtu ambaye amemletea chakula?”


## John 4:34 (id: 743004034)

34Lakini Yesu akawajibu, “Chakula changu ni kufanya mapenzi ya Mungu ambaye amenituma na kuikamilisha kazi yake.


## John 4:35 (id: 743004035)

35Je, ninyi hamsemi, ‘Bado miezi minne tuvune?’ Inueni macho yenu myaangalie mashamba jinsi mazao yalivyo tayari kuvunwa!


## John 4:36 (id: 743004036)

36Mvunaji tayari anapokea mshahara wake, naye anakusanya mazao kwa ajili ya uzima wa milele. Ili yeye apandaye na yeye avunaye wafurahi pamoja.


## John 4:37 (id: 743004037)

37Hivyo kule kusema, ‘Mmoja hupanda na mwingine huvuna,’ ni kweli kabisa.


## John 4:38 (id: 743004038)

38Niliwatuma mkavune mazao ambayo hamkupanda, wengine walifanya kazi ngumu, nanyi mmevuna faida ya taabu yao.”


## John 4:39 (id: 743004039)

39Wasamaria wengi katika mji ule wakamwamini Yesu kwa sababu ya ushuhuda wa yule mwanamke alipowaambia kwamba, “Ameniambia kila kitu nilichotenda.”


## John 4:40 (id: 743004040)

40Hivyo wale Wasamaria walipomjia, wakamsihi akae kwao. Naye akakaa huko siku mbili.


## John 4:41 (id: 743004041)

41Kwa sababu ya neno lake, watu wengi wakaamini.


## John 4:42 (id: 743004042)

42Wakamwambia yule mwanamke, “Sasa tunaamini, wala si kwa sababu ya maneno yako tu, bali kwa kuwa tumemsikia sisi wenyewe. Tumejua hakika kweli ya kwamba huyu ndiye Kristo, Mwokozi wa ulimwengu.”


## John 4:43 (id: 743004043)

43Baada ya zile siku mbili, Yesu aliondoka kwenda Galilaya.


## John 4:44 (id: 743004044)

44(Basi Yesu mwenyewe alikuwa amesema kwamba nabii hapati heshima katika nchi yake mwenyewe.)


## John 4:45 (id: 743004045)

45Alipofika Galilaya, Wagalilaya walimkaribisha, kwani walikuwa wameona yale aliyoyatenda huko Yerusalemu wakati wa Sikukuu ya Pasaka. Kwa maana wao pia walikuwa wamehudhuria hiyo Sikukuu.


## John 4:46 (id: 743004046)

46Hivyo Yesu akaja tena mpaka Kana ya Galilaya, kule alikokuwa amebadili maji kuwa divai. Huko kulikuwepo na afisa mmoja wa mfalme, ambaye mwanawe alikuwa mgonjwa huko Kapernaumu.


## John 4:47 (id: 743004047)

47Huyo mtu aliposikia kwamba Yesu alikuwa amewasili Galilaya kutoka Uyahudi, alimwendea na kumwomba ili aje kumponya mwanawe, aliyekuwa mgonjwa karibu ya kufa.


## John 4:48 (id: 743004048)

48Yesu akamwambia, “Ninyi watu msipoona ishara na miujiza kamwe hamtaamini.”


## John 4:49 (id: 743004049)

49Yule afisa wa mfalme akamwambia, “Bwana, tafadhali shuka kabla mwanangu hajafa.”


## John 4:50 (id: 743004050)

50Yesu akamjibu, “Enenda zako, mwanao yu hai.” Yule afisa akaamini yale maneno Yesu aliyomwambia, akaondoka akaenda zake.


## John 4:51 (id: 743004051)

51Alipokuwa bado yuko njiani, akakutana na watumishi wake wakamwambia kwamba mwanawe yu mzima.


## John 4:52 (id: 743004052)

52Akawauliza saa ambayo alianza kupata nafuu. Wakamwambia, “Jana yapata saa saba, homa ilimwacha.”


## John 4:53 (id: 743004053)

53Ndipo baba wa huyo mtoto akakumbuka kuwa huo ndio wakati ambapo Yesu alikuwa amemwambia, “Mwanao yu hai.” Kwa hiyo yeye pamoja na wote wa nyumbani mwake wakamwamini Yesu.


## John 4:54 (id: 743004054)

54Hii ilikuwa ishara ya pili ambayo Yesu alifanya aliporudi Galilaya kutoka Uyahudi.


## John 5:1 (id: 743005001)

1Baada ya haya, kulikuwa na Sikukuu ya Wayahudi, naye Yesu akapanda kwenda Yerusalemu.


## John 5:2 (id: 743005002)

2Huko Yerusalemu, karibu na mlango uitwao Mlango wa Kondoo, palikuwa na bwawa moja lililoitwa kwa Kiebrania Bethzatha, ambalo lilikuwa limezungukwa na kumbi tano.


## John 5:3 (id: 743005003)

3Hapa palikuwa na idadi kubwa ya wasiojiweza, yaani, vipofu, viwete, na waliopooza \[wakingojea maji yatibuliwe.


## John 5:4 (id: 743005004)

4Kwa maana malaika alikuwa akishuka wakati fulani, akayatibua maji. Yule aliyekuwa wa kwanza kuingia ndani baada ya maji kutibuliwa alipona ugonjwa wowote aliokuwa nao].


## John 5:5 (id: 743005005)

5Mtu mmoja alikuwako huko ambaye alikuwa ameugua kwa miaka thelathini na minane.


## John 5:6 (id: 743005006)

6Yesu alipomwona akiwa amelala hapo, naye akijua kuwa amekuwa hapo kwa muda mrefu, akamwambia, “Je, wataka kuponywa?”


## John 5:7 (id: 743005007)

7Yule mgonjwa akamjibu, “Bwana, mimi sina mtu wa kuniingiza bwawani maji yanapotibuliwa. Nami ninapotaka kutumbukia bwawani, mtu mwingine huingia kabla yangu.”


## John 5:8 (id: 743005008)

8Yesu akamwambia, “Inuka! Chukua mkeka wako na uende.”


## John 5:9 (id: 743005009)

9Mara yule mtu akapona, akachukua mkeka wake, akaanza kutembea. Basi siku hiyo ilikuwa siku ya Sabato.


## John 5:10 (id: 743005010)

10Kwa hiyo Wayahudi wakamwambia yule mtu aliyeponywa, “Leo ni Sabato, si halali wewe kubeba mkeka wako.”


## John 5:11 (id: 743005011)

11Yeye akawajibu, “Yule mtu aliyeniponya aliniambia, ‘Chukua mkeka wako na uende.’ ”


## John 5:12 (id: 743005012)

12Wakamuuliza, “Ni mtu gani huyo aliyekuambia uchukue mkeka wako uende?”


## John 5:13 (id: 743005013)

13Basi yule mtu aliyeponywa hakufahamu ni nani aliyemponya, kwa sababu Yesu alikuwa amejiondoa katika ule umati wa watu uliokuwa hapo.


## John 5:14 (id: 743005014)

14Baadaye Yesu akamkuta yule mtu aliyemponya ndani ya Hekalu na kumwambia, “Tazama umeponywa, usitende dhambi tena. La sivyo, lisije likakupata jambo baya zaidi.”


## John 5:15 (id: 743005015)

15Yule mtu akaenda, akawaambia wale Wayahudi kuwa ni Yesu aliyemponya.


## John 5:16 (id: 743005016)

16Kwa hiyo Wayahudi wakaanza kumsumbua Yesu, kwa sababu alikuwa anafanya mambo kama hayo siku ya Sabato.


## John 5:17 (id: 743005017)

17Yesu akawajibu, “Baba yangu anafanya kazi yake daima hata siku hii ya leo, nami pia ninafanya kazi.”


## John 5:18 (id: 743005018)

18Maneno haya yaliwaudhi sana viongozi wa Wayahudi. Wakajaribu kila njia wapate jinsi ya kumuua, kwani si kwamba alivunja Sabato tu, bali alikuwa akimwita Mungu Baba yake, hivyo kujifanya sawa na Mungu.


## John 5:19 (id: 743005019)

19Yesu akawaambia, “Amin, amin nawaambia, Mwana hawezi kufanya jambo lolote peke yake, yeye aweza tu kufanya lile analomwona Baba yake akifanya, kwa maana lolote afanyalo Baba, Mwana pia hufanya vivyo hivyo.


## John 5:20 (id: 743005020)

20Baba ampenda Mwana na kumwonyesha yale ambayo yeye Baba mwenyewe anayafanya, naye atamwonyesha kazi kuu kuliko hizi ili mpate kushangaa.


## John 5:21 (id: 743005021)

21Hakika kama vile Baba awafufuavyo wafu na kuwapa uzima, vivyo hivyo Mwana huwapa uzima wale anaopenda.


## John 5:22 (id: 743005022)

22Wala Baba hamhukumu mtu yeyote, lakini hukumu yote amempa Mwana,


## John 5:23 (id: 743005023)

23ili wote wamheshimu Mwana kama vile wanavyomheshimu Baba. Yeyote asiyemheshimu Mwana, hamheshimu Baba aliyemtuma.


## John 5:24 (id: 743005024)

24“Amin, amin nawaambia, yeyote anayesikia maneno yangu na kumwamini yeye aliyenituma, anao uzima wa milele, naye hatahukumiwa, bali amepita kutoka mautini, na kuingia uzimani.


## John 5:25 (id: 743005025)

25Amin, amin nawaambia, saa yaja, nayo saa ipo, wafu watakapoisikia sauti ya Mwana wa Mungu, nao watakaoisikia watakuwa hai.


## John 5:26 (id: 743005026)

26Kama vile Baba alivyo na uzima ndani yake, vivyo hivyo amempa Mwana kuwa na uzima ndani yake.


## John 5:27 (id: 743005027)

27Naye amempa Mwanawe mamlaka ya kuhukumu kwa kuwa yeye ni Mwana wa Adamu.


## John 5:28 (id: 743005028)

28“Msishangae kusikia haya, kwa maana saa inakuja ambapo wale walio makaburini wataisikia sauti yake.


## John 5:29 (id: 743005029)

29Nao watatoka nje, wale waliotenda mema watafufuka wapate uzima na wale waliotenda maovu, watafufuka wahukumiwe.


## John 5:30 (id: 743005030)

30“Mimi siwezi kufanya jambo lolote peke yangu. Ninavyosikia ndivyo ninavyohukumu, nayo hukumu yangu ni ya haki kwa kuwa sitafuti kufanya mapenzi yangu mwenyewe, bali mapenzi yake yeye aliyenituma.


## John 5:31 (id: 743005031)

31“Kama ningejishuhudia mimi mwenyewe, ushuhuda wangu si kweli.


## John 5:32 (id: 743005032)

32Lakini yuko mwingine anishuhudiaye na ninajua kwamba ushuhuda wake ni wa kweli.


## John 5:33 (id: 743005033)

33“Mlituma wajumbe kwa Yohana, naye akashuhudia juu ya kweli.


## John 5:34 (id: 743005034)

34Si kwamba naukubali ushuhuda wa mwanadamu, la, bali ninalitaja hili kusudi ninyi mpate kuokolewa.


## John 5:35 (id: 743005035)

35Yohana alikuwa taa iliyowaka na kutoa nuru, nanyi kwa muda mlichagua kuifurahia nuru yake.


## John 5:36 (id: 743005036)

36“Lakini ninao ushuhuda mkuu zaidi kuliko wa Yohana. Kazi zile nizifanyazo, zinashuhudia juu yangu, zile ambazo Baba amenituma nizikamilishe, naam, ishara hizi ninazofanya, zinashuhudia kuwa Baba ndiye alinituma.


## John 5:37 (id: 743005037)

37Naye Baba mwenyewe ameshuhudia juu yangu. Hamjapata kamwe kuisikia sauti yake wala kuona umbo lake,


## John 5:38 (id: 743005038)

38wala hamna neno lake ndani yenu, kwa sababu hamkumwamini yeye aliyetumwa naye.


## John 5:39 (id: 743005039)

39Ninyi mnachunguza Maandiko mkidhani ya kuwa ndani yake mna uzima wa milele, maandiko haya ndiyo yanayonishuhudia Mimi.


## John 5:40 (id: 743005040)

40Lakini mnakataa kuja kwangu ili mpate uzima.


## John 5:41 (id: 743005041)

41“Mimi sitafuti kutukuzwa na wanadamu.


## John 5:42 (id: 743005042)

42Lakini ninajua kwamba hamna upendo wa Mungu mioyoni mwenu.


## John 5:43 (id: 743005043)

43Mimi nimekuja kwa jina la Baba yangu, nanyi hamnipokei, lakini mtu mwingine akija kwa jina lake mwenyewe, mtampokea.


## John 5:44 (id: 743005044)

44Ninyi mwawezaje kuamini ikiwa mnapeana utukufu ninyi kwa ninyi, lakini hamna bidii kupata utukufu utokao kwa Mungu?


## John 5:45 (id: 743005045)

45“Lakini msidhani kuwa mimi nitawashtaki mbele za Baba, mshtaki wenu ni Mose, ambaye mmemwekea tumaini lenu.


## John 5:46 (id: 743005046)

46Kama mngelimwamini Mose, mngeliniamini na mimi kwa maana aliandika habari zangu.


## John 5:47 (id: 743005047)

47Lakini ikiwa hamwamini aliyoandika Mose, mtaaminije ninayoyasema?”


## John 6:1 (id: 743006001)

1Baada ya haya, Yesu alikwenda ngʼambo ya Bahari ya Galilaya, ambayo pia huitwa Bahari ya Tiberia.


## John 6:2 (id: 743006002)

2Umati mkubwa wa watu uliendelea kumfuata, kwa sababu waliona ishara nyingi za miujiza alizofanya kwa wagonjwa.


## John 6:3 (id: 743006003)

3Kisha Yesu akapanda mlimani akaketi huko pamoja na wanafunzi wake.


## John 6:4 (id: 743006004)

4Pasaka ya Wayahudi ilikuwa imekaribia.


## John 6:5 (id: 743006005)

5Yesu alipotazama na kuuona ule umati mkubwa wa watu ukimjia, akamwambia Filipo, “Tutanunua wapi mikate ili watu hawa wale?”


## John 6:6 (id: 743006006)

6Aliuliza swali hili kumpima, kwa maana alishajua la kufanya.


## John 6:7 (id: 743006007)

7Filipo akamjibu, “Hata fedha kiasi cha dinari mia mbili, hazitoshi kununua mikate ya kuwapa watu hawa ili kila mtu apate kidogo.”


## John 6:8 (id: 743006008)

8Mmoja wa wanafunzi wake aitwaye Andrea, ndugu yake Simoni Petro, akamwambia,


## John 6:9 (id: 743006009)

9“Hapa kuna mvulana mmoja mwenye mikate mitano ya shayiri na samaki wawili wadogo. Lakini hivi vitatosha nini kwa umati huu wote?”


## John 6:10 (id: 743006010)

10Yesu akasema, “Waketisheni watu chini.” Palikuwa na majani mengi katika eneo lile, nao watu wakaketi. Palikuwa na wanaume wapatao 5,000\.


## John 6:11 (id: 743006011)

11Ndipo Yesu akachukua ile mikate, akamshukuru Mungu na kuwagawia wale watu waliokuwa wameketi. Akafanya vivyo hivyo na wale samaki. Kila mtu akapata kadiri alivyotaka.


## John 6:12 (id: 743006012)

12Watu wote walipokwisha kula na kushiba, akawaambia wanafunzi wake, “Kusanyeni vipande vilivyobaki vya ile mikate, kisipotee chochote.”


## John 6:13 (id: 743006013)

13Hivyo wakavikusanya, wakajaza vikapu kumi na viwili kwa vipande vya ile mikate mitano ya shayiri na samaki wale wawili wadogo vilivyobakishwa na waliokula.


## John 6:14 (id: 743006014)

14Baada ya watu kuona muujiza ule Yesu aliofanya, walianza kusema, “Hakika huyu ndiye Nabii ajaye ulimwenguni!”


## John 6:15 (id: 743006015)

15Yesu akijua kwamba walitaka kuja kumfanya awe mfalme wao, kwa nguvu, akajitenga nao akaenda milimani peke yake.


## John 6:16 (id: 743006016)

16Ilipofika jioni, wanafunzi wake waliteremka kwenda baharini.


## John 6:17 (id: 743006017)

17Wakaingia kwenye mashua, wakaanza kuvuka bahari kwenda Kapernaumu. Wakati huu kulikuwa tayari giza na Yesu alikuwa hajajumuika nao.


## John 6:18 (id: 743006018)

18Bahari ikachafuka kwa sababu upepo mkali ulikuwa unavuma.


## John 6:19 (id: 743006019)

19Wanafunzi walipokuwa wamekwenda mwendo wa karibu maili tatu au nne, walimwona Yesu akitembea juu ya maji akikaribia mashua, nao wakaogopa sana.


## John 6:20 (id: 743006020)

20Lakini Yesu akawaambia, “Ni mimi. Msiogope.”


## John 6:21 (id: 743006021)

21Ndipo wakamkaribisha kwa furaha ndani ya mashua, na mara wakafika ufuoni walikokuwa wakienda.


## John 6:22 (id: 743006022)

22Siku iliyofuata, wale watu waliokuwa wamebaki ngʼambo waliona kwamba palikuwepo na mashua moja tu na kwamba Yesu hakuwa ameondoka pamoja na wanafunzi wake, ila walikuwa wameondoka peke yao.


## John 6:23 (id: 743006023)

23Lakini zikaja mashua nyingine kutoka Tiberia zikafika karibu na mahali pale walipokula mikate baada ya Bwana kumshukuru Mungu.


## John 6:24 (id: 743006024)

24Mara wale watu wakatambua kwamba Yesu hakuwepo hapo, wala wanafunzi wake. Wakaingia kwenye mashua hizo, wakaenda Kapernaumu ili kumtafuta Yesu.


## John 6:25 (id: 743006025)

25Walipomkuta Yesu ngʼambo ya bahari wakamuuliza, “Rabi, umefika lini huku?”


## John 6:26 (id: 743006026)

26Yesu akawajibu, “Amin, amin nawaambia, ninyi hamnitafuti kwa kuwa mliona ishara na miujiza, bali kwa sababu mlikula ile mikate mkashiba.


## John 6:27 (id: 743006027)

27Msishughulikie chakula kiharibikacho, bali chakula kidumucho hata uzima wa milele, ambacho Mwana wa Adamu atawapa. Yeye ndiye ambaye Mungu Baba amemtia muhuri.”


## John 6:28 (id: 743006028)

28Ndipo wakamuuliza, “Tufanye nini ili tupate kuitenda kazi ya Mungu?”


## John 6:29 (id: 743006029)

29Yesu akawajibu, “Kazi ya Mungu ndiyo hii: Mwaminini yeye aliyetumwa naye.”


## John 6:30 (id: 743006030)

30Hivyo wakamuuliza, “Utafanya ishara gani ya muujiza, ili tuione tukuamini? Utafanya jambo gani?


## John 6:31 (id: 743006031)

31Baba zetu walikula mana jangwani, kama ilivyoandikwa, ‘Aliwapa mikate kutoka mbinguni ili wale.’ ”


## John 6:32 (id: 743006032)

32Yesu akawaambia, “Amin, amin nawaambia, si Mose aliyewapa mikate kutoka mbinguni, bali Baba yangu ndiye anawapa mkate wa kweli kutoka mbinguni.


## John 6:33 (id: 743006033)

33Kwa maana mkate wa Mungu ni yule ashukaye kutoka mbinguni na kuupa ulimwengu uzima.”


## John 6:34 (id: 743006034)

34Wakamwambia, “Bwana, kuanzia sasa tupatie huo mkate siku zote.”


## John 6:35 (id: 743006035)

35Yesu akawaambia, “Mimi ndimi mkate wa uzima. Yeye ajaye kwangu, hataona njaa kamwe na yeye aniaminiye, hataona kiu kamwe.


## John 6:36 (id: 743006036)

36Lakini kama nilivyowaambia, mmeniona lakini bado hamwamini.


## John 6:37 (id: 743006037)

37Wale wote anipao Baba watakuja kwangu na yeyote ajaye kwangu, sitamfukuzia nje kamwe.


## John 6:38 (id: 743006038)

38Kwa kuwa nimeshuka kutoka mbinguni si ili kufanya mapenzi yangu, bali mapenzi yake yeye aliyenituma.


## John 6:39 (id: 743006039)

39Haya ndiyo mapenzi yake yeye aliyenituma, kwamba, nisimpoteze hata mmoja wa wale alionipa, bali niwafufue siku ya mwisho.


## John 6:40 (id: 743006040)

40Kwa maana mapenzi ya Baba yangu ni kwamba kila mmoja amtazamaye, Mwana na kumwamini awe na uzima wa milele, nami nitawafufua siku ya mwisho.”


## John 6:41 (id: 743006041)

41Wayahudi wakaanza kunungʼunika kwa kuwa alisema, “Mimi ndimi mkate ulioshuka kutoka mbinguni.”


## John 6:42 (id: 743006042)

42Wakasema, “Huyu si Yesu, mwana wa Yosefu, ambaye baba yake na mama yake tunawajua? Anawezaje basi sasa kusema, ‘Nimeshuka kutoka mbinguni’?”


## John 6:43 (id: 743006043)

43Hivyo Yesu akawaambia, “Acheni kunungʼunikiana ninyi kwa ninyi.


## John 6:44 (id: 743006044)

44Hakuna mtu awezaye kuja kwangu kama asipovutwa na Baba aliyenituma, nami nitamfufua siku ya mwisho.


## John 6:45 (id: 743006045)

45Imeandikwa katika Manabii, ‘Wote watafundishwa na Mungu.’ Yeyote amsikilizaye Baba na kujifunza kutoka kwake, huyo huja kwangu.


## John 6:46 (id: 743006046)

46Hakuna mtu yeyote aliyemwona Baba isipokuwa yeye atokaye kwa Mungu, yeye ndiye peke yake aliyemwona Baba.


## John 6:47 (id: 743006047)

47Amin, amin nawaambia, yeye anayeamini anao uzima wa milele.


## John 6:48 (id: 743006048)

48Mimi ni mkate wa uzima.


## John 6:49 (id: 743006049)

49Baba zenu walikula mana jangwani, lakini wakafa.


## John 6:50 (id: 743006050)

50Lakini hapa kuna mkate utokao mbinguni, ambao mtu yeyote akiula, hatakufa.


## John 6:51 (id: 743006051)

51Mimi ni mkate wa uzima ule uliotoka mbinguni. Mtu yeyote akiula mkate huu, ataishi milele. Mkate huu ni mwili wangu, ambao nitautoa kwa ajili ya uzima wa ulimwengu.”


## John 6:52 (id: 743006052)

52Ndipo Wayahudi wakaanza kuhojiana vikali wao kwa wao wakisema, “Mtu huyu awezaje kutupatia mwili wake tuule?”


## John 6:53 (id: 743006053)

53Hivyo Yesu akawaambia, “Amin, amin nawaambia, msipoula mwili wa Mwana wa Adamu na kuinywa damu yake, hamna uzima ndani yenu.


## John 6:54 (id: 743006054)

54Mtu yeyote aulaye mwili wangu na kunywa damu yangu, anao uzima wa milele. Nami nitamfufua siku ya mwisho.


## John 6:55 (id: 743006055)

55Kwa maana mwili wangu ni chakula cha kweli na damu yangu ni kinywaji cha kweli.


## John 6:56 (id: 743006056)

56Yeyote alaye mwili wangu na kunywa damu yangu, atakaa ndani yangu nami nitakaa ndani yake.


## John 6:57 (id: 743006057)

57Kama vile Baba aliye hai alivyonituma mimi, na kama nami ninavyoishi kwa sababu ya Baba, hivyo anilaye mimi ataishi kwa sababu yangu.


## John 6:58 (id: 743006058)

58Huu ndio mkate ushukao kutoka mbinguni, si kama ule mkate baba zenu waliokula nao wakafa. Lakini yeye aulaye mkate huu ataishi milele.”


## John 6:59 (id: 743006059)

59Yesu alisema maneno haya alipokuwa akifundisha katika sinagogi huko Kapernaumu.


## John 6:60 (id: 743006060)

60Wengi wa wafuasi wake waliposikia jambo hili wakasema, “Mafundisho haya ni magumu. Ni nani awezaye kuyapokea?”


## John 6:61 (id: 743006061)

61Yesu alipojua kwamba wafuasi wake wananungʼunika kuhusu mafundisho yake, akawaambia, “Je, jambo hili limewaudhi?


## John 6:62 (id: 743006062)

62Ingekuwaje basi kama mngemwona Mwana wa Adamu akipaa kwenda zake huko alipokuwa kwanza?


## John 6:63 (id: 743006063)

63Roho ndiye atiaye uzima, mwili haufai kitu. Maneno haya niliyowaambia ni Roho tena ni uzima.


## John 6:64 (id: 743006064)

64Lakini baadhi yenu hamwamini.” Kwa maana Yesu alifahamu tangu mwanzo wale ambao hawangemwamini miongoni mwao na yule ambaye angemsaliti.


## John 6:65 (id: 743006065)

65Akaendelea kusema, “Hii ndiyo sababu niliwaambia kwamba hakuna mtu awezaye kuja kwangu isipokuwa amejaliwa na Baba yangu.”


## John 6:66 (id: 743006066)

66Tangu wakati huo wafuasi wake wengi wakarejea nyuma wakaacha kumfuata.


## John 6:67 (id: 743006067)

67Hivyo Yesu akawauliza wale wanafunzi wake kumi na wawili, “Je, ninyi pia mnataka kuondoka?”


## John 6:68 (id: 743006068)

68Simoni Petro akamjibu, “Bwana, tuondoke twende kwa nani? Wewe unayo maneno ya uzima wa milele.


## John 6:69 (id: 743006069)

69Tunaamini na kujua kuwa wewe ndiwe Aliye Mtakatifu wa Mungu.”


## John 6:70 (id: 743006070)

70Ndipo Yesu akajibu, “Je, sikuwachagua ninyi kumi na wawili? Lakini mmoja wenu ni ibilisi.”


## John 6:71 (id: 743006071)

71(Hapa alikuwa anasema juu ya Yuda, mwana wa Simoni Iskariote. Ingawa alikuwa mmoja wa wale kumi na wawili, ndiye ambaye baadaye angemsaliti Yesu.)


## John 7:1 (id: 743007001)

1Baada ya mambo haya, Yesu alikwenda sehemu mbalimbali za Galilaya. Hakutaka kwenda Uyahudi kwa sababu Wayahudi huko walitaka kumuua.


## John 7:2 (id: 743007002)

2Sikukuu ya Vibanda ya Wayahudi ilikuwa imekaribia.


## John 7:3 (id: 743007003)

3Hivyo ndugu zake Yesu wakamwambia, “Ondoka hapa uende Uyahudi ili wanafunzi Wako wapate kuona miujiza unayofanya.


## John 7:4 (id: 743007004)

4Mtu anayetaka kujulikana hafanyi mambo yake kwa siri. Kama unafanya mambo haya, jionyeshe kwa ulimwengu.”


## John 7:5 (id: 743007005)

5Hata ndugu zake mwenyewe hawakumwamini.


## John 7:6 (id: 743007006)

6Yesu akawaambia, “Wakati wangu bado haujawadia, lakini wakati wenu upo siku zote.


## John 7:7 (id: 743007007)

7Ulimwengu hauwezi kuwachukia ninyi, lakini unanichukia mimi kwa sababu ninawashuhudia kwamba matendo yao ni maovu.


## John 7:8 (id: 743007008)

8Ninyi nendeni kwenye Sikukuu, lakini mimi sitahudhuria Sikukuu hii kwa sababu wakati wangu haujawadia.”


## John 7:9 (id: 743007009)

9Akiisha kusema hayo, akabaki Galilaya.


## John 7:10 (id: 743007010)

10Lakini ndugu zake walipokwisha kuondoka kwenda kwenye Sikukuu, yeye pia alikwenda lakini kwa siri.


## John 7:11 (id: 743007011)

11Wayahudi walikuwa wakimtafuta huko kwenye Sikukuu na kuulizana, “Yuko wapi huyu mtu?”


## John 7:12 (id: 743007012)

12Kulikuwa na minongʼono iliyoenea kumhusu Yesu katika umati wa watu, wakati wengine wakisema, “Ni mtu mwema.” Wengine walikuwa wakisema, “La, yeye anawadanganya watu.”


## John 7:13 (id: 743007013)

13Lakini hakuna mtu yeyote aliyemsema waziwazi kumhusu kwa sababu ya kuwaogopa Wayahudi.


## John 7:14 (id: 743007014)

14Ilipokaribia katikati ya Sikukuu, Yesu alipanda kwenda Hekaluni na kuanza kufundisha.


## John 7:15 (id: 743007015)

15Wayahudi wakastaajabia mafundisho yake wakasema, “Mtu huyu amepataje kujua mambo haya bila kufundishwa?”


## John 7:16 (id: 743007016)

16Ndipo Yesu akawajibu, “Mafundisho yangu si yangu mwenyewe, bali yanatoka kwake yeye aliyenituma.


## John 7:17 (id: 743007017)

17Mtu yeyote akipenda kufanya mapenzi ya Mungu, atajua kama mafundisho yangu yanatoka kwa Mungu au ninasema kwa ajili yangu mwenyewe.


## John 7:18 (id: 743007018)

18Wale wanenao kwa ajili yao wenyewe hufanya hivyo kwa kutaka utukufu wao wenyewe. Lakini yeye atafutaye utukufu wa yule aliyemtuma ni wa kweli, wala hakuna uongo ndani yake.


## John 7:19 (id: 743007019)

19Je, Mose hakuwapa ninyi sheria? Lakini hakuna hata mmoja wenu anayeishika hiyo sheria. Kwa nini mnataka kuniua?”


## John 7:20 (id: 743007020)

20Ule umati wa watu ukamjibu, “Wewe una pepo mchafu! Ni nani anayetaka kukuua?”


## John 7:21 (id: 743007021)

21Yesu akawajibu, “Nimefanya muujiza mmoja na nyote mkastaajabu.


## John 7:22 (id: 743007022)

22Lakini kwa kuwa Mose aliwaamuru tohara (ingawa kwa kweli haikutoka kwa Mose bali kwa baba zenu wakuu), mnamtahiri mtoto hata siku ya Sabato.


## John 7:23 (id: 743007023)

23Ikiwa mtoto aweza kutahiriwa siku ya Sabato kusudi sheria ya Mose isivunjwe, kwa nini mnanikasirikia kwa kumponya mtu mwili wake wote siku ya Sabato?


## John 7:24 (id: 743007024)

24Acheni kuhukumu mambo kwa jinsi mnavyoona tu, bali hukumuni kwa haki.”


## John 7:25 (id: 743007025)

25Ndipo baadhi ya watu wa Yerusalemu wakawa wanasema, “Tazameni, huyu si yule mtu wanayetaka kumuua?


## John 7:26 (id: 743007026)

26Mbona yuko hapa anazungumza hadharani na wala hawamwambii neno lolote? Je, inawezekana viongozi wanafahamu kuwa huyu ndiye Kristo?


## John 7:27 (id: 743007027)

27Tunafahamu huyu mtu anakotoka, lakini Kristo atakapokuja, hakuna yeyote atakayejua atokako.”


## John 7:28 (id: 743007028)

28Ndipo Yesu, akaendelea kufundisha Hekaluni, akisema, “Ninyi mnanifahamu na kujua nitokako. Mimi sikuja kwa ajili yangu mwenyewe, bali yeye aliyenituma ni wa kweli na ninyi hammjui.


## John 7:29 (id: 743007029)

29Mimi namjua kwa kuwa nimetoka kwake, naye ndiye alinituma.”


## John 7:30 (id: 743007030)

30Ndipo wakatafuta kumkamata, lakini hakuna mtu yeyote aliyethubutu kumshika kwa sababu saa yake ilikuwa bado haijawadia.


## John 7:31 (id: 743007031)

31Nao watu wengi wakamwamini, wakasema, “Je, Kristo atakapokuja, atafanya miujiza mikuu zaidi kuliko aliyoifanya mtu huyu?”


## John 7:32 (id: 743007032)

32Mafarisayo wakasikia watu wakinongʼona mambo kama hayo kuhusu Yesu, ndipo wao pamoja na viongozi wa makuhani wakatuma walinzi wa Hekalu waende kumkamata.


## John 7:33 (id: 743007033)

33Yesu akasema, “Mimi bado niko pamoja nanyi kwa kitambo kidogo, kisha nitarudi kwake yeye aliyenituma.


## John 7:34 (id: 743007034)

34Mtanitafuta lakini hamtaniona, nami niliko ninyi hamwezi kuja.”


## John 7:35 (id: 743007035)

35Wayahudi wakaulizana wao kwa wao, “Huyu mtu anataka kwenda wapi ambako hatuwezi kumfuata? Je, anataka kwenda kwa Wayunani ambako baadhi ya watu wetu wametawanyikia, akawafundishe Wayunani?


## John 7:36 (id: 743007036)

36Yeye ana maana gani anaposema, ‘Mtanitafuta lakini hamtaniona,’ na, ‘nami niliko ninyi hamwezi kuja’?”


## John 7:37 (id: 743007037)

37Siku ile ya mwisho ya Sikukuu, siku ile kuu, wakati Yesu akiwa amesimama huko, akapaza sauti yake akasema, “Kama mtu yeyote anaona kiu na aje kwangu anywe.


## John 7:38 (id: 743007038)

38Yeyote aniaminiye mimi, kama Maandiko yasemavyo, vijito vya maji ya uzima vitatiririka ndani mwake.”


## John 7:39 (id: 743007039)

39Yesu aliposema haya alimaanisha Roho Mtakatifu ambaye wote waliomwamini wangempokea, kwani mpaka wakati huo, Roho alikuwa hajatolewa, kwa kuwa Yesu alikuwa bado hajatukuzwa.


## John 7:40 (id: 743007040)

40Waliposikia maneno hayo, baadhi ya watu miongoni mwa ule umati wakasema, “Hakika huyu ndiye yule Nabii.”


## John 7:41 (id: 743007041)

41Wengine wakasema, “Huyu ndiye Kristo!” Lakini wengine wakauliza, “Je, Kristo kwao ni Galilaya?


## John 7:42 (id: 743007042)

42Je, Maandiko hayasemi kwamba Kristo atakuja kutoka jamaa ya Daudi na kutoka Bethlehemu, mji alioishi Daudi?”


## John 7:43 (id: 743007043)

43Kwa hiyo watu wakagawanyika kwa ajili ya Yesu.


## John 7:44 (id: 743007044)

44Baadhi yao walitaka kumkamata, lakini hakuna aliyethubutu kumgusa.


## John 7:45 (id: 743007045)

45Hatimaye wale walinzi wa Hekalu wakarudi kwa viongozi wa makuhani na Mafarisayo waliokuwa wamewatuma ili kumkamata Yesu, wakaulizwa, “Mbona hamkumkamata?”


## John 7:46 (id: 743007046)

46Wale walinzi wakajibu, “Kamwe hajanena mtu yeyote kama yeye anenavyo.”


## John 7:47 (id: 743007047)

47Mafarisayo wakajibu, “Je, nanyi pia mmedanganyika?


## John 7:48 (id: 743007048)

48Je, kuna kiongozi yeyote au mmoja wa Mafarisayo ambaye amemwamini?


## John 7:49 (id: 743007049)

49Lakini huu umati wa watu wasiojua Sheria ya Mose, wamelaaniwa.”


## John 7:50 (id: 743007050)

50Ndipo Nikodemo, yule aliyekuwa amemwendea Yesu siku moja usiku, ambaye alikuwa mmoja wao akauliza,


## John 7:51 (id: 743007051)

51“Je, sheria zetu zinaturuhusu kumhukumu mtu kabla ya kumsikiliza na kufahamu alilotenda?”


## John 7:52 (id: 743007052)

52Wakamjibu, “Je, wewe pia unatoka Galilaya? Chunguza nawe utaona kwamba hakuna nabii atokae Galilaya!” \[


## John 7:53 (id: 743007053)

53Kisha wakaondoka, kila mtu akarudi nyumbani kwake.


## John 8:1 (id: 743008001)

1Lakini Yesu akaenda katika Mlima wa Mizeituni.


## John 8:2 (id: 743008002)

2Alfajiri na mapema Yesu akaja tena Hekaluni, watu wote wakakusanyika, akakaa akaanza kuwafundisha.


## John 8:3 (id: 743008003)

3Walimu wa sheria na Mafarisayo wakamleta mwanamke mmoja aliyefumaniwa akizini. Wakamsimamisha katikati ya umati wa watu wote.


## John 8:4 (id: 743008004)

4Wakamwambia Yesu, “Mwalimu, huyu mwanamke amekutwa akizini.


## John 8:5 (id: 743008005)

5Katika sheria, Mose alituamuru kuwapiga kwa mawe wanawake wa namna hii, mpaka wafe. Sasa wewe wasemaje?”


## John 8:6 (id: 743008006)

6Walimuuliza swali hili kama mtego ili wapate sababu ya kumshtaki. Lakini Yesu akainama akaanza kuandika ardhini kwa kidole chake.


## John 8:7 (id: 743008007)

7Walipoendelea kumuulizauliza akainuka, akawaambia, “Kama kuna mtu yeyote miongoni mwenu ambaye hana dhambi na awe wa kwanza kumtupia jiwe.”


## John 8:8 (id: 743008008)

8Akainama tena na kuandika ardhini.


## John 8:9 (id: 743008009)

9Waliposikia haya, wakaanza kuondoka mmoja mmoja, wakianzia wazee, hadi Yesu akabaki peke yake na yule mwanamke akiwa amesimama mbele yake.


## John 8:10 (id: 743008010)

10Yesu akainuka na kumwambia, “Wako wapi wale waliokuwa wanakuhukumu kuwa mwenye hatia?”


## John 8:11 (id: 743008011)

11Yule mwanamke akajibu, “Hakuna hata mmoja Bwana.” Yesu akamwambia, “Hata mimi sikuhukumu. Nenda zako, kuanzia sasa usitende dhambi tena.”]


## John 8:12 (id: 743008012)

12Kisha Yesu akasema nao tena akawaambia, “Mimi ni nuru ya ulimwengu. Mtu yeyote akinifuata hatatembea gizani kamwe, bali atakuwa na nuru ya uzima.”


## John 8:13 (id: 743008013)

13Mafarisayo wakamwambia, “Ushuhuda wako haukubaliki kwa kuwa unajishuhudia mwenyewe.”


## John 8:14 (id: 743008014)

14Yesu akawajibu, “Hata kama najishuhudia mwenyewe, ushuhuda wangu ni kweli kwa sababu najua nilikotoka na ninakokwenda. Lakini ninyi hamjui nilikotoka wala ninakokwenda.


## John 8:15 (id: 743008015)

15Ninyi mnahukumu kwa kufuata vipimo vya kibinadamu, mimi simhukumu mtu yeyote.


## John 8:16 (id: 743008016)

16Lakini hata kama nikihukumu, uamuzi wangu ni sahihi kwa sababu sitoi hukumu yangu peke yangu, bali niko pamoja na Baba, aliyenituma.


## John 8:17 (id: 743008017)

17Imeandikwa katika Sheria yenu kwamba, ushahidi wa watu wawili ni thabiti.


## John 8:18 (id: 743008018)

18Mimi najishuhudia mwenyewe, naye Baba aliyenituma hunishuhudia.”


## John 8:19 (id: 743008019)

19Ndipo wakamuuliza, “Huyo Baba yako yuko wapi?” Yesu akawajibu, “Ninyi hamnifahamu mimi ni nani, wala hammfahamu Baba yangu. Kama mngenifahamu mimi, mngemfahamu na Baba yangu.”


## John 8:20 (id: 743008020)

20Yesu alisema maneno haya alipokuwa akifundisha katika chumba cha hazina Hekaluni. Lakini hakuna mtu aliyemkamata kwa kuwa saa yake ilikuwa haijawadia.


## John 8:21 (id: 743008021)

21Yesu akawaambia tena, “Ninaenda zangu, nanyi mtanitafuta, lakini mtakufa katika dhambi zenu. Niendako mimi ninyi hamwezi kuja.”


## John 8:22 (id: 743008022)

22Ndipo wale Wayahudi wakasema, “Je, atajiua? Je, hii ndiyo sababu amesema, ‘Niendako mimi ninyi hamwezi kuja’?”


## John 8:23 (id: 743008023)

23Akawaambia, “Ninyi mmetoka chini, mimi nimetoka juu. Ninyi ni wa ulimwengu huu, mimi si wa ulimwengu huu.


## John 8:24 (id: 743008024)

24Niliwaambia kuwa mtakufa katika dhambi zenu, kwa maana msipoamini ya kwamba ‘Mimi Ndiye,’ mtakufa katika dhambi zenu.”


## John 8:25 (id: 743008025)

25Wakamuuliza, “Wewe ni nani?” Naye Yesu akawajibu, “Mimi ndiye yule ambaye nimekuwa nikiwaambia tangu mwanzo.


## John 8:26 (id: 743008026)

26Nina mambo mengi ya kusema juu yenu na mengi ya kuwahukumu. Lakini yeye aliyenituma ni wa kweli, nami nanena na ulimwengu niliyoyasikia kutoka kwake.”


## John 8:27 (id: 743008027)

27Hawakuelewa kuwa alikuwa akiwaambia juu ya Baba yake wa Mbinguni.


## John 8:28 (id: 743008028)

28Kisha Yesu akawaambia, “Mtakapokwisha kumwinua juu Mwana wa Adamu, ndipo mtakapojua kuwa, ‘Mimi ndiye yule niliyesema na kwamba mimi sitendi jambo lolote peke yangu bali ninasema yale tu ambayo Baba yangu amenifundisha.


## John 8:29 (id: 743008029)

29Yeye aliyenituma yu pamoja nami, hajaniacha, kwa kuwa siku zote nafanya mapenzi yake.’ ”


## John 8:30 (id: 743008030)

30Wengi waliomsikia Yesu akisema maneno haya wakamwamini.


## John 8:31 (id: 743008031)

31Kisha Yesu akawaambia wale Wayahudi waliomwamini, “Kama mkidumu katika maneno yangu, mtakuwa wanafunzi wangu kweli kweli.


## John 8:32 (id: 743008032)

32Ndipo mtaijua kweli nayo kweli itawaweka huru.”


## John 8:33 (id: 743008033)

33Wao wakamjibu, “Sisi tu wazao wa Abrahamu, nasi hatujawa watumwa wa mtu yeyote. Wawezaje kusema kwamba tutawekwa huru?”


## John 8:34 (id: 743008034)

34Yesu akajibu, “Amin, amin nawaambia, kila atendaye dhambi ni mtumwa wa dhambi.


## John 8:35 (id: 743008035)

35Mtumwa hakai nyumbani anakotumika siku zote, lakini mwana hukaa nyumbani daima.


## John 8:36 (id: 743008036)

36Hivyo Mwana akiwaweka huru mtakuwa huru kweli kweli.


## John 8:37 (id: 743008037)

37Ninajua ya kuwa ninyi ni wazao wa Abrahamu, lakini mnatafuta wasaa wa kuniua kwa sababu ndani yenu hamna nafasi ya neno langu.


## John 8:38 (id: 743008038)

38Ninasema yale niliyoyaona mbele za Baba yangu, nanyi inawapa kufanya yale mliyosikia kutoka kwa baba yenu.”


## John 8:39 (id: 743008039)

39Wakajibu, “Baba yetu ni Abrahamu.” Yesu akawaambia, “Kama mngekuwa wazao wa Abrahamu mngefanya mambo yale aliyofanya Abrahamu.


## John 8:40 (id: 743008040)

40Lakini sasa ninyi mnatafuta kuniua, mtu ambaye nimewaambia kweli ile niliyosikia kutoka kwa Mungu, Abrahamu hakufanya jambo la namna hii.


## John 8:41 (id: 743008041)

41Ninyi mnafanya mambo afanyayo baba yenu.” Wakamjibu, “Sisi hatukuzaliwa kwa uzinzi. Tunaye Baba mmoja, Mungu pekee.”


## John 8:42 (id: 743008042)

42Yesu akawaambia, “Kama Mungu angekuwa Baba yenu, mngenipenda, kwa maana nilitoka kwa Mungu na sasa niko hapa. Sikuja kwa ajili yangu mwenyewe, ila yeye alinituma.


## John 8:43 (id: 743008043)

43Kwa nini hamwelewi ninayowaambia? Ni kwa sababu hamwezi kusikia nisemacho.


## John 8:44 (id: 743008044)

44Ninyi ni watoto wa baba yenu ibilisi, nanyi mnataka kutimiza matakwa ya baba yenu. Yeye alikuwa muuaji tangu mwanzo, wala hakushikana na kweli maana hamna kweli ndani yake. Asemapo uongo husema yaliyo yake mwenyewe kwa maana yeye ni mwongo na baba wa huo uongo.


## John 8:45 (id: 743008045)

45Lakini kwa sababu nimewaambia kweli hamkuniamini!


## John 8:46 (id: 743008046)

46Je, kuna yeyote miongoni mwenu awezaye kunithibitisha kuwa mwenye dhambi? Kama nawaambia yaliyo kweli, mbona hamniamini?


## John 8:47 (id: 743008047)

47Yeye atokaye kwa Mungu husikia kile Mungu asemacho. Sababu ya ninyi kutosikia ni kwa kuwa hamtokani na Mungu.”


## John 8:48 (id: 743008048)

48Wayahudi wakamjibu Yesu, “Je, hatuko sahihi tunaposema ya kwamba wewe ni Msamaria na ya kwamba una pepo mchafu?”


## John 8:49 (id: 743008049)

49Yesu akawajibu, “Mimi sina pepo mchafu, bali ninamheshimu Baba yangu, nanyi mnanidharau.


## John 8:50 (id: 743008050)

50Lakini mimi sitafuti utukufu wangu mwenyewe, bali yuko anayetaka kunitukuza, naye ndiye mwamuzi.


## John 8:51 (id: 743008051)

51Amin, amin nawaambia, mtu yeyote akilitii neno langu hataona mauti milele.”


## John 8:52 (id: 743008052)

52Ndipo Wayahudi wakamwambia, “Sasa tumejua kwamba una pepo mchafu. Ikiwa Abrahamu alikufa na vivyo hivyo manabii, nawe unasema ‘Mtu akitii neno langu hatakufa milele.’


## John 8:53 (id: 743008053)

53Je, wewe ni mkuu kuliko baba yetu Abrahamu ambaye alikufa na manabii ambao nao pia walikufa? Hivi wewe unajifanya kuwa nani?”


## John 8:54 (id: 743008054)

54Yesu akawajibu, “Kama nikijitukuza utukufu wangu hauna maana. Baba yangu, huyo ambaye ninyi mnadai kuwa ni Mungu wenu, ndiye anitukuzaye mimi.


## John 8:55 (id: 743008055)

55Ingawa hamkumjua, mimi ninamjua. Kama ningesema simjui, ningekuwa mwongo kama ninyi, lakini mimi ninamjua na ninalitii neno lake.


## John 8:56 (id: 743008056)

56Baba yenu Abrahamu alishangilia kwamba angaliiona siku yangu, naye akaiona na akafurahi.”


## John 8:57 (id: 743008057)

57Wayahudi wakamwambia, “Wewe hujatimiza hata miaka hamsini, wewe wasema umemwona Abrahamu?”


## John 8:58 (id: 743008058)

58Yesu akawaambia, “Amin, amin nawaambia, kabla Abrahamu hajakuwako, ‘Mimi niko.’ ”


## John 8:59 (id: 743008059)

59Ndipo wakaokota mawe ili kumpiga, lakini Yesu akajificha, naye akatoka Hekaluni.


## John 9:1 (id: 743009001)

1Yesu alipokuwa akipita, akamwona mtu aliyekuwa kipofu tangu kuzaliwa.


## John 9:2 (id: 743009002)

2Wanafunzi wake wakamuuliza, “Rabi, ni nani aliyetenda dhambi, ni huyu mtu au wazazi wake hata azaliwe kipofu?”


## John 9:3 (id: 743009003)

3Yesu akawajibu, “Huyu mtu wala wazazi wake hawakutenda dhambi. Alizaliwa kipofu ili kazi za Mungu zidhihirishwe katika maisha yake.


## John 9:4 (id: 743009004)

4Yanipasa kuzifanya kazi zake yeye aliyenituma wakati bado ni mchana, kwa kuwa usiku waja ambapo hakuna mtu awezaye kufanya kazi.


## John 9:5 (id: 743009005)

5Wakati niko ulimwenguni, mimi ni nuru ya ulimwengu.”


## John 9:6 (id: 743009006)

6Baada ya kusema haya, akatema mate ardhini, akatengeneza tope kwa mate na kumpaka yule mtu kipofu machoni.


## John 9:7 (id: 743009007)

7Kisha akamwambia, “Nenda ukanawe katika bwawa la Siloamu.” (Siloamu maana yake ni aliyetumwa.) Ndipo yule kipofu akaenda, akanawa, naye akarudi akiwa anaona.


## John 9:8 (id: 743009008)

8Majirani zake na wale wote waliokuwa wamemwona hapo awali akiombaomba wakaanza kuuliza, “Je, huyu si yule aliyekuwa akiketi akiombaomba?”


## John 9:9 (id: 743009009)

9Wengine wakasema, “Ndiye.” Wengine wakasema, “Siye, bali wamefanana.” Lakini yeye akawaambia, “Mimi ndiye.”


## John 9:10 (id: 743009010)

10Wakamuuliza, “Basi macho yako yalifumbuliwaje?”


## John 9:11 (id: 743009011)

11Yeye akawajibu, “Yule mtu aitwaye Yesu alitengeneza tope, akanipaka machoni mwangu, naye akaniambia nenda ukanawe katika Bwawa la Siloamu, ndipo nikanawa nami nikapata kuona!”


## John 9:12 (id: 743009012)

12Wale wakamuuliza, “Yeye huyo mtu yuko wapi?” Akawajibu, “Sijui.”


## John 9:13 (id: 743009013)

13Wakamleta kwa Mafarisayo yule mtu aliyekuwa kipofu hapo awali.


## John 9:14 (id: 743009014)

14Basi siku hiyo Yesu alipotengeneza tope na kuyafungua macho ya huyo mtu ilikuwa Sabato.


## John 9:15 (id: 743009015)

15Mafarisayo nao wakaanza kumuuliza alivyopata kuponywa. Naye akawaambia, “Alinipaka tope kwenye macho yangu, nikanawa na sasa ninaona.”


## John 9:16 (id: 743009016)

16Baadhi ya Mafarisayo wakasema, “Huyu mtu hatoki kwa Mungu, kwa sababu hashiki Sabato.” Lakini wengine wakasema, “Awezaje mtu mwenye dhambi kufanya miujiza kama hii?” Wakagawanyika.


## John 9:17 (id: 743009017)

17Hivyo wakamwambia tena yule mtu aliyekuwa kipofu, “Wewe ndiwe uliyefumbuliwa macho, wasemaje kuhusu mtu huyo?” Maana macho yako ndiyo yaliyofumbuliwa. Yeye akawajibu, “Yeye ni nabii.”


## John 9:18 (id: 743009018)

18Wale Wayahudi hawakuamini ya kuwa mtu huyo alikuwa kipofu, akapata kuona, mpaka walipowaita wazazi wake.


## John 9:19 (id: 743009019)

19Wakawauliza, “Je, huyu ni mtoto wenu, ambaye mnasema alizaliwa kipofu? Imekuwaje basi sasa anaona?”


## John 9:20 (id: 743009020)

20Wazazi wake wakajibu, “Tunajua ya kuwa huyu ni mtoto wetu na ya kuwa alizaliwa kipofu.


## John 9:21 (id: 743009021)

21Lakini sisi hatujui ni kwa jinsi gani kwamba sasa anaona, wala hatujui ni nani aliyemfungua macho yake. Muulizeni, yeye ni mtu mzima na anaweza kujieleza mwenyewe.”


## John 9:22 (id: 743009022)

22Wazazi wake walisema hivi kwa sababu waliwaogopa Wayahudi kwani walikuwa wamekubaliana kuwa mtu yeyote atakayemkiri Yesu kuwa ndiye Kristo atafukuzwa kutoka sinagogi.


## John 9:23 (id: 743009023)

23Kwa hiyo wazazi wake wakasema, “Yeye ni mtu mzima. Muulizeni.”


## John 9:24 (id: 743009024)

24Hivyo kwa mara ya pili wakamwita yule aliyekuwa kipofu, nao wakamwambia, “Mpe Mungu utukufu! Sisi tunafahamu kuwa mtu huyu aliyekuponya ni mwenye dhambi.”


## John 9:25 (id: 743009025)

25Akawajibu, “Mimi sijui kama yeye ni mwenye dhambi. Lakini jambo moja ninalojua, nilikuwa kipofu na sasa ninaona.”


## John 9:26 (id: 743009026)

26Wakamuuliza, “Alikufanyia nini? Aliyafumbuaje macho yako?”


## John 9:27 (id: 743009027)

27Akawajibu, “Tayari nimekwisha kuwaambia, nanyi hamtaki kunisikiliza. Mbona mnataka kusikia tena? Je, ninyi nanyi mnataka kuwa wanafunzi wake?”


## John 9:28 (id: 743009028)

28Ndipo wakamtukana na kusema, “Wewe ndiwe mwanafunzi wake, Sisi ni wanafunzi wa Mose.


## John 9:29 (id: 743009029)

29Tunajua kwamba Mungu alisema na Mose, lakini kwa habari ya mtu huyu hatujui atokako.”


## John 9:30 (id: 743009030)

30Yule mtu akawajibu, “Hili ni jambo la ajabu! Hamjui anakotoka, naye amenifungua macho yangu!


## John 9:31 (id: 743009031)

31Tunajua ya kuwa Mungu hawasikilizi wenye dhambi, lakini huwasikiliza wote wanaomcha na kumtii.


## John 9:32 (id: 743009032)

32Tangu zamani hatujasikia kwamba mtu amemponya yeyote aliyezaliwa kipofu.


## John 9:33 (id: 743009033)

33Kama huyu mtu hakutoka kwa Mungu, asingeweza kufanya lolote.”


## John 9:34 (id: 743009034)

34Wao wakamjibu, “Wewe ulizaliwa katika dhambi kabisa, nawe unajaribu kutufundisha?” Wakamfukuza atoke nje.


## John 9:35 (id: 743009035)

35Yesu aliposikia kuwa wamemfukuzia nje yule mtu aliyemfumbua macho, alimkuta akamuuliza, “Je, unamwamini Mwana wa Adamu?”


## John 9:36 (id: 743009036)

36Yule mtu akamjibu, “Yeye ni nani, Bwana? Niambie ili nipate kumwamini.”


## John 9:37 (id: 743009037)

37Yesu akamjibu, “Umekwisha kumwona, naye anayezungumza nawe, ndiye.”


## John 9:38 (id: 743009038)

38Yule mtu akasema, “Bwana, naamini.” Naye akamwabudu.


## John 9:39 (id: 743009039)

39Yesu akasema, “Nimekuja ulimwenguni humu kwa ajili ya kuhukumu, ili wale walio vipofu wapate kuona, nao wale wanaoona, wawe vipofu.”


## John 9:40 (id: 743009040)

40Baadhi ya Mafarisayo waliokuwa karibu naye wakamsikia na kumwambia, “Je, kweli sisi ni vipofu?”


## John 9:41 (id: 743009041)

41Yesu akawajibu, “Kama mngekuwa vipofu kweli, msingekuwa na hatia ya dhambi, lakini kwa kuwa mnasema, ‘Tunaona,’ basi mna hatia.


## John 10:1 (id: 743010001)

1“Amin, amin nawaambia, yeye asiyeingia katika zizi la kondoo kwa kupitia kwenye lango, lakini akwea kuingia ndani kwa njia nyingine, ni mwizi na mnyangʼanyi.


## John 10:2 (id: 743010002)

2Yeye anayeingia kwa kupitia kwenye lango ndiye mchungaji wa kondoo.


## John 10:3 (id: 743010003)

3Mlinzi humfungulia lango na kondoo huisikia sauti yake. Huwaita kondoo wake kwa majina yao na kuwatoa nje ya zizi.


## John 10:4 (id: 743010004)

4Akiisha kuwatoa wote nje, hutangulia mbele yao na kondoo humfuata kwa kuwa wanaijua sauti yake.


## John 10:5 (id: 743010005)

5Lakini kondoo hawatamfuata mgeni bali watamkimbia, kwa sababu hawaijui sauti ya mgeni.”


## John 10:6 (id: 743010006)

6Yesu alitumia mfano huu, lakini wao hawakuelewa hayo aliyokuwa akiwaambia.


## John 10:7 (id: 743010007)

7Kwa hiyo Yesu akasema nao tena akawaambia, “Amin, amin nawaambia, mimi ndimi lango la kondoo.


## John 10:8 (id: 743010008)

8Wote walionitangulia ni wevi na wanyangʼanyi, lakini kondoo hawakuwasikia.


## John 10:9 (id: 743010009)

9Mimi ndimi lango, yeyote anayeingia zizini kwa kupitia kwangu ataokoka, ataingia na kutoka, naye atapata malisho.


## John 10:10 (id: 743010010)

10Mwizi huja ili aibe, kuua na kuangamiza. Mimi nimekuja ili wapate uzima kisha wawe nao tele.


## John 10:11 (id: 743010011)

11“Mimi ndimi mchungaji mwema. Mchungaji mwema huutoa uhai wake kwa ajili ya kondoo.


## John 10:12 (id: 743010012)

12Mtu wa kuajiriwa sio mchungaji mwenye kondoo. Amwonapo mbwa mwitu akija, yeye hukimbia na kuwaacha kondoo. Naye mbwa mwitu hulishambulia kundi na kulitawanya.


## John 10:13 (id: 743010013)

13Yeye hukimbia kwa sababu ameajiriwa wala hawajali kondoo.


## John 10:14 (id: 743010014)

14“Mimi ndimi mchungaji mwema. Ninawajua kondoo wangu nao kondoo wangu wananijua.


## John 10:15 (id: 743010015)

15Kama vile Baba anavyonijua mimi, nami ninavyomjua Baba, nami nautoa uhai wangu kwa ajili ya kondoo.


## John 10:16 (id: 743010016)

16Ninao kondoo wengine ambao si wa zizi hili, inanipasa kuwaleta, nao wataisikia sauti yangu, hivyo patakuwa na kundi moja na mchungaji mmoja.


## John 10:17 (id: 743010017)

17Baba yangu ananipenda kwa kuwa ninautoa uhai wangu ili niupate tena.


## John 10:18 (id: 743010018)

18Hakuna mtu aniondoleaye uhai wangu, bali ninautoa kwa hiari yangu mwenyewe. Ninao uwezo wa kuutoa uhai wangu na pia ninao uwezo wa kuutwaa tena. Amri hii nimepewa na Baba yangu.”


## John 10:19 (id: 743010019)

19Kwa maneno haya Wayahudi waligawanyika.


## John 10:20 (id: 743010020)

20Wengi wao wakasema, “Huyu amepagawa na pepo mchafu, naye amechanganyikiwa.”


## John 10:21 (id: 743010021)

21Wengine wakasema, “Haya si maneno ya mtu aliyepagawa na pepo mchafu. Je, pepo mchafu aweza kufungua macho ya kipofu?”


## John 10:22 (id: 743010022)

22Wakati huo ilikuwa Sikukuu ya Kuwekwa wakfu kwa Hekalu huko Yerusalemu, nao ulikuwa wakati wa majira ya baridi.


## John 10:23 (id: 743010023)

23Naye Yesu alikuwa akitembea ndani ya Hekalu katika ukumbi wa Solomoni.


## John 10:24 (id: 743010024)

24Wayahudi wakamkusanyikia wakamuuliza, “Utatuweka katika hali ya mashaka mpaka lini? Kama wewe ndiye Kristo tuambie waziwazi.”


## John 10:25 (id: 743010025)

25Yesu akawajibu, “Nimewaambia, lakini hamwamini. Mambo ninayoyatenda kwa jina la Baba yangu yananishuhudia.


## John 10:26 (id: 743010026)

26Lakini hamwamini, kwa sababu ninyi si wa kundi la kondoo wangu.


## John 10:27 (id: 743010027)

27Kondoo wangu huisikia sauti yangu nami nawajua, nao hunifuata,


## John 10:28 (id: 743010028)

28nami ninawapa uzima wa milele, hawataangamia kamwe wala hakuna mtu atakayewapokonya kutoka mikono yangu.


## John 10:29 (id: 743010029)

29Baba yangu aliyenipa hawa ni mkuu kuliko wote na hakuna awezaye kuwapokonya kutoka mikononi mwake.


## John 10:30 (id: 743010030)

30Mimi na Baba yangu tu umoja.”


## John 10:31 (id: 743010031)

31Kwa mara nyingine Wayahudi wakainua mawe ili wampige nayo,


## John 10:32 (id: 743010032)

32lakini Yesu akawaambia, “Nimewaonyesha miujiza mingi mikubwa kutoka kwa Baba yangu. Ni ipi katika hiyo mnataka kunipiga mawe?”


## John 10:33 (id: 743010033)

33Wayahudi wakamjibu, “Hatukupigi mawe kwa sababu ya mambo mema uliyotenda, bali ni kwa kuwa umekufuru. Wewe ingawa ni mwanadamu unajifanya kuwa Mungu.”


## John 10:34 (id: 743010034)

34Yesu akawajibu, “Je, haikuandikwa katika Sheria ya kwamba, ‘Nimesema kuwa, ninyi ni miungu?’


## John 10:35 (id: 743010035)

35Kama aliwaita ‘miungu,’ wale ambao neno la Mungu liliwafikia, nayo Maandiko hayawezi kutanguka,


## John 10:36 (id: 743010036)

36je, mwawezaje kusema kwamba yule ambaye Baba amemweka wakfu na kumtuma ulimwenguni anakufuru, kwa sababu nilisema, ‘Mimi ni Mwana wa Mungu?’


## John 10:37 (id: 743010037)

37Ikiwa sifanyi kazi za Baba yangu, basi msiniamini,


## John 10:38 (id: 743010038)

38lakini ikiwa nazifanya kazi za Mungu, hata kama hamniamini mimi ziaminini hizo kazi, ili mpate kujua na kuelewa kwamba Baba yu ndani yangu, nami ndani yake.”


## John 10:39 (id: 743010039)

39Ndipo wakajaribu kumkamata kwa mara nyingine, lakini akaponyoka kutoka mikononi mwao.


## John 10:40 (id: 743010040)

40Akaenda tena ngʼambo ya Mto Yordani mpaka mahali pale ambapo Yohana alikuwa akibatiza hapo awali, naye akakaa huko.


## John 10:41 (id: 743010041)

41Watu wengi wakamjia, nao wakawa wakisema, “Yohana hakufanya muujiza wowote, lakini kila jambo alilosema kumhusu huyu mtu ni kweli.”


## John 10:42 (id: 743010042)

42Nao wengi wakamwamini Yesu huko.


## John 11:1 (id: 743011001)

1Basi mtu mmoja jina lake Lazaro alikuwa mgonjwa. Yeye alikuwa akiishi Bethania kijiji cha Maria na Martha dada zake.


## John 11:2 (id: 743011002)

2Huyu Maria, ambaye Lazaro kaka yake alikuwa mgonjwa, ndiye yule ambaye alimpaka Bwana mafuta na kuifuta miguu yake kwa nywele zake.


## John 11:3 (id: 743011003)

3Hivyo hawa dada wawili walituma ujumbe kwa Yesu kumwambia, “Bwana, yule umpendaye ni mgonjwa.”


## John 11:4 (id: 743011004)

4Lakini Yesu aliposikia hayo, akasema, “Ugonjwa huu hautaleta mauti bali umetokea ili kudhihirisha utukufu wa Mungu, ili Mwana wa Mungu apate kutukuzwa kutokana na ugonjwa huu.”


## John 11:5 (id: 743011005)

5Pamoja na hivyo, ingawa Yesu aliwapenda Martha, Maria na Lazaro ndugu yao,


## John 11:6 (id: 743011006)

6baada ya kusikia kwamba Lazaro ni mgonjwa, aliendelea kukawia huko alikokuwa kwa siku mbili zaidi.


## John 11:7 (id: 743011007)

7Ndipo akawaambia wanafunzi wake, “Haya, turudi Uyahudi.”


## John 11:8 (id: 743011008)

8Wanafunzi wake wakamwambia, “Rabi, Wayahudi walikuwa wanataka kukupiga mawe, nawe unataka kurudi huko?”


## John 11:9 (id: 743011009)

9Yesu akawajibu, “Si kuna saa kumi na mbili za mchana katika siku moja? Wala watembeao mchana hawawezi kujikwaa kwa maana wanaona nuru ya ulimwengu huu.


## John 11:10 (id: 743011010)

10Lakini wale watembeao usiku hujikwaa kwa sababu hakuna nuru ndani yao.”


## John 11:11 (id: 743011011)

11Baada ya kusema haya, Yesu akawaambia, “Rafiki yetu Lazaro amelala, lakini naenda kumwamsha.”


## John 11:12 (id: 743011012)

12Wanafunzi wakamwambia, “Bwana, kama amelala usingizi ataamka.”


## John 11:13 (id: 743011013)

13Hata hivyo, Yesu alikuwa anazungumzia kuwa Lazaro amekufa, lakini wanafunzi wake hawakuelewa, walidhani kwamba anasema Lazaro amelala usingizi tu.


## John 11:14 (id: 743011014)

14Kwa hiyo Yesu akawaambia waziwazi, “Lazaro amekufa.


## John 11:15 (id: 743011015)

15Hata hivyo nafurahi kwa kuwa sikuwepo huko kabla ya Lazaro kufa, ili mpate kuamini. Lakini sasa twendeni kwake.”


## John 11:16 (id: 743011016)

16Tomaso aliyeitwa Pacha akawaambia wanafunzi wenzake, “Sisi nasi twendeni tukafe pamoja naye.”


## John 11:17 (id: 743011017)

17Yesu alipowasili huko alikuta Lazaro amekuwa kaburini siku nne.


## John 11:18 (id: 743011018)

18Basi Bethania ulikuwa karibu na Yerusalemu umbali wa karibu maili mbili,


## John 11:19 (id: 743011019)

19na Wayahudi wengi walikuwa wamekuja kuwafariji Martha na Maria kwa ajili ya kufiwa na ndugu yao.


## John 11:20 (id: 743011020)

20Martha aliposikia kwamba Yesu anakuja, alitoka kwenda kumlaki, ila Maria alibaki nyumbani.


## John 11:21 (id: 743011021)

21Martha akamwambia Yesu, “Bwana, kama ungalikuwa hapa, ndugu yangu hangalikufa.


## John 11:22 (id: 743011022)

22Lakini sasa ninajua kuwa chochote utakachomwomba Mungu, atakupa.”


## John 11:23 (id: 743011023)

23Yesu akamwambia, “Ndugu yako atafufuka.”


## John 11:24 (id: 743011024)

24Martha akamjibu, “Ninajua ya kuwa atafufuka wakati wa ufufuo wa wafu siku ya mwisho.”


## John 11:25 (id: 743011025)

25Yesu akamwambia, “Mimi ndiye huo ufufuo na uzima. Yeye aniaminiye mimi, hata akifa atakuwa anaishi


## John 11:26 (id: 743011026)

26na yeyote aishiye na kuniamini hatakufa kabisa hata milele. Je, unasadiki haya?”


## John 11:27 (id: 743011027)

27Martha akamwambia, “Ndiyo Bwana, ninaamini ya kuwa wewe ndiwe Kristo, Mwana wa Mungu, yeye ajaye ulimwenguni.”


## John 11:28 (id: 743011028)

28Baada ya kusema haya Martha alikwenda, akamwita Maria dada yake faraghani na kumwambia, “Mwalimu yuko hapa anakuita.”


## John 11:29 (id: 743011029)

29Maria aliposikia hivyo, akaondoka upesi akaenda mpaka alipokuwa Yesu.


## John 11:30 (id: 743011030)

30Yesu alikuwa hajaingia kijijini, bali alikuwa bado yuko mahali pale alipokutana na Martha.


## John 11:31 (id: 743011031)

31Wale Wayahudi waliokuwa pamoja na Maria nyumbani wakimfariji walipoona ameondoka haraka na kutoka nje, walimfuata wakidhani ya kwamba alikuwa anakwenda kule kaburini kulilia huko.


## John 11:32 (id: 743011032)

32Maria alipofika mahali pale Yesu alipokuwa, alipiga magoti miguuni Pake na kusema, “Bwana, kama ungalikuwa hapa, ndugu yangu hangalikufa.”


## John 11:33 (id: 743011033)

33Yesu alipomwona Maria akilia na wale Wayahudi waliokuja pamoja naye pia wakilia, Yesu alisikia uchungu moyoni, akafadhaika sana.


## John 11:34 (id: 743011034)

34Akauliza, “Mmemweka wapi?” Wakamwambia, “Bwana, njoo upaone.”


## John 11:35 (id: 743011035)

35Yesu akalia machozi.


## John 11:36 (id: 743011036)

36Ndipo Wayahudi wakasema, “Tazama jinsi alivyompenda Lazaro!”


## John 11:37 (id: 743011037)

37Lakini wengine wakasema, “Je, yule aliyefungua macho ya kipofu, hakuweza kumfanya na huyu asife?”


## John 11:38 (id: 743011038)

38Yesu kwa mara nyingine akiwa amefadhaika sana, akafika penye kaburi. Hilo kaburi lilikuwa pango ambalo jiwe lilikuwa limewekwa kwenye ingilio lake.


## John 11:39 (id: 743011039)

39Yesu akasema, “Liondoeni hilo jiwe.” Martha ndugu yake yule aliyekuwa amekufa akasema, “Lakini Bwana, wakati huu atakuwa ananuka kwani amekwisha kuwa kaburini siku nne.”


## John 11:40 (id: 743011040)

40Yesu akamwambia, “Sikukuambia kwamba kama ukiamini utauona utukufu wa Mungu?”


## John 11:41 (id: 743011041)

41Kwa hiyo wakaliondoa lile jiwe kutoka kaburini. Yesu akainua macho yake juu akasema, “Baba, ninakushukuru kwa kuwa wanisikia.


## John 11:42 (id: 743011042)

42Ninajua ya kuwa wewe hunisikia siku zote, lakini nimesema haya kwa ajili ya umati huu uliosimama hapa, ili wapate kuamini ya kuwa wewe umenituma.”


## John 11:43 (id: 743011043)

43Baada ya kusema haya, Yesu akapaza sauti yake akaita, “Lazaro, njoo huku!”


## John 11:44 (id: 743011044)

44Yule aliyekuwa amekufa akatoka nje, mikono yake na miguu yake ikiwa imeviringishiwa vitambaa vya kitani na leso usoni pake. Yesu akawaambia, “Mfungueni, mwacheni aende zake.”


## John 11:45 (id: 743011045)

45Hivyo Wayahudi wengi waliokuwa wamekuja kumfariji Maria, walipoona yale Yesu aliyoyatenda wakamwamini.


## John 11:46 (id: 743011046)

46Lakini baadhi yao wakaenda kwa Mafarisayo na kuwaambia mambo Yesu aliyoyafanya.


## John 11:47 (id: 743011047)

47Kwa hiyo viongozi wa makuhani na Mafarisayo wakaita mkutano wa baraza. Wakaulizana, “Tufanyeje? Huyu mtu anafanya ishara nyingi.


## John 11:48 (id: 743011048)

48Kama tukimwacha aendelee hivi, kila mtu atamwamini, nao Warumi watakuja na kupaharibu mahali petu patakatifu na taifa letu.”


## John 11:49 (id: 743011049)

49Mmoja wao aliyeitwa Kayafa, ambaye alikuwa kuhani mkuu mwaka huo, akasema, “Ninyi hamjui kitu chochote!


## John 11:50 (id: 743011050)

50Hamjui kwamba ni afadhali mtu mmoja afe kwa ajili ya watu, kuliko taifa lote liangamie?”


## John 11:51 (id: 743011051)

51Hakusema haya kutokana na mawazo yake mwenyewe bali kama kuhani mkuu mwaka huo, alitabiri kuwa Yesu angelikufa kwa ajili ya taifa la Wayahudi,


## John 11:52 (id: 743011052)

52wala si kwa ajili ya taifa hilo pekee, bali pia kwa ajili ya watoto wa Mungu waliotawanyika, ili kuwaleta pamoja na kuwafanya wawe wamoja.


## John 11:53 (id: 743011053)

53Hivyo tangu siku hiyo wakawa wanafanya mipango ili wamuue Yesu.


## John 11:54 (id: 743011054)

54Kwa hiyo Yesu akawa hatembei hadharani miongoni mwa Wayahudi, bali alijitenga akaenda sehemu iliyo karibu na jangwa kwenye kijiji kiitwacho Efraimu. Akakaa huko na wanafunzi wake.


## John 11:55 (id: 743011055)

55Basi Pasaka ya Wayahudi ilipokuwa imekaribia, watu wengi walitoka vijijini wakaenda Yerusalemu kabla ya Pasaka ili wakajitakase.


## John 11:56 (id: 743011056)

56Watu wakawa wanamtafuta Yesu, nao waliposimama kwenye eneo la Hekalu waliulizana, Je, mtu huyu hatakuja kamwe kwenye Sikukuu?


## John 11:57 (id: 743011057)

57Viongozi wa makuhani na Mafarisayo walikuwa wametoa amri kuwa yeyote atakayejua mahali Yesu aliko, lazima atoe taarifa ili wapate kumkamata.


## John 12:1 (id: 743012001)

1Siku sita kabla ya Pasaka, Yesu alikwenda Bethania mahali ambako Lazaro aliyekuwa amefufuliwa na Yesu alikuwa anaishi.


## John 12:2 (id: 743012002)

2Wakaandaa karamu kwa heshima ya Yesu. Martha akawahudumia wakati Lazaro alikuwa miongoni mwa waliokaa mezani pamoja na Yesu.


## John 12:3 (id: 743012003)

3Kisha Maria akachukua chupa ya painti moja yenye manukato ya nardo safi ya thamani kubwa, akayamimina miguuni mwa Yesu na kuifuta kwa nywele zake. Nyumba nzima ikajaa harufu nzuri ya manukato.


## John 12:4 (id: 743012004)

4Ndipo Yuda Iskariote mwana wa Simoni, mmoja wa wale wanafunzi ambaye ndiye angemsaliti Yesu, akasema,


## John 12:5 (id: 743012005)

5“Kwa nini manukato haya hayakuuzwa kwa dinari 300 na fedha hizo wakapewa maskini?”


## John 12:6 (id: 743012006)

6Yuda alisema hivi si kwa kuwa aliwajali maskini, bali kwa kuwa alikuwa mwizi, kwani ndiye alikuwa akitunza mfuko wa fedha akawa anaiba kile kilichowekwa humo.


## John 12:7 (id: 743012007)

7Yesu akasema, “Mwacheni. Aliyanunua manukato hayo ili ayaweke kwa ajili ya siku ya maziko yangu.


## John 12:8 (id: 743012008)

8Maskini mtakuwa nao siku zote, lakini mimi hamtakuwa nami siku zote.”


## John 12:9 (id: 743012009)

9Umati mkubwa wa Wayahudi walipojua kwamba Yesu alikuwa huko Bethania, walikuja si tu kwa ajili ya Yesu, lakini pia kumwona Lazaro ambaye Yesu alikuwa amemfufua.


## John 12:10 (id: 743012010)

10Kwa hiyo viongozi wa makuhani wakafanya mpango wa kumuua Lazaro pia,


## John 12:11 (id: 743012011)

11kwa kuwa kutokana na habari za kufufuliwa kwake Wayahudi wengi walikuwa wanamwendea Yesu na kumwamini.


## John 12:12 (id: 743012012)

12Siku iliyofuata umati mkubwa uliokuwa umekuja kwenye Sikukuu walisikia kwamba Yesu angekuja Yerusalemu.


## John 12:13 (id: 743012013)

13Basi wakachukua matawi ya mitende, wakatoka kwenda kumlaki, huku wakipaza sauti wakisema, “Hosana!” “Amebarikiwa yeye ajaye kwa Jina la Bwana!” “Amebarikiwa Mfalme wa Israeli!”


## John 12:14 (id: 743012014)

14Yesu akamkuta mwana\-punda akampanda, kama ilivyoandikwa,


## John 12:15 (id: 743012015)

15“Usiogope, Ewe binti Sayuni; tazama, Mfalme wako anakuja, amepanda mwana\-punda!”


## John 12:16 (id: 743012016)

16Wanafunzi wake Yesu mwanzoni hawakuelewa mambo haya, lakini Yesu alipotukuzwa, ndipo walipokumbuka kuwa mambo haya yalikuwa yameandikwa kwa ajili yake na alitendewa yeye.


## John 12:17 (id: 743012017)

17Wale waliokuwepo wakati Yesu alipomwita Lazaro kutoka kaburini na kumfufua kutoka kwa wafu, waliendelea kushuhudia.


## John 12:18 (id: 743012018)

18Ni kwa sababu pia walikuwa wamesikia kwamba alikuwa ametenda muujiza huu ndiyo maana umati wa watu ukaenda kumlaki.


## John 12:19 (id: 743012019)

19Hivyo Mafarisayo walipoona hayo wakaambiana, “Mnaona, hamwezi kufanya lolote. Angalieni, ulimwengu wote unamfuata yeye!”


## John 12:20 (id: 743012020)

20Basi palikuwa Wayunani fulani miongoni mwa wale waliokuwa wamekwenda kuabudu wakati wa Sikukuu.


## John 12:21 (id: 743012021)

21Hawa wakamjia Filipo, ambaye alikuwa mwenyeji wa Bethsaida huko Galilaya, wakiwa na ombi. Wakamwambia, “Tungependa kumwona Yesu.”


## John 12:22 (id: 743012022)

22Filipo akaenda akamweleza Andrea, nao wote wawili wakamwambia Yesu.


## John 12:23 (id: 743012023)

23Yesu akawajibu, “Saa imewadia ya Mwana wa Adamu kutukuzwa.


## John 12:24 (id: 743012024)

24Amin, amin nawaambia, mbegu ya ngano isipoanguka ardhini na kufa, hubakia kama mbegu peke yake. Lakini ikifa huzaa mbegu nyingi.


## John 12:25 (id: 743012025)

25Mtu yeyote anayependa maisha yake atayapoteza, naye ayachukiaye maisha yake katika ulimwengu huu atayaokoa hata kwa uzima wa milele.


## John 12:26 (id: 743012026)

26Mtu yeyote akinitumikia lazima anifuate, nami mahali nilipo ndipo mtumishi wangu atakapokuwa. Mtu akinitumikia, Baba yangu atamheshimu.


## John 12:27 (id: 743012027)

27“Sasa roho yangu imefadhaika sana. Niseme nini? ‘Baba, niokoe katika saa hii.’ Lakini ni kwa kusudi hili nimeufikia wakati huu.


## John 12:28 (id: 743012028)

28Baba, litukuze jina lako.” Ndipo ikaja sauti kutoka mbinguni, “Nimelitukuza, nami nitalitukuza tena.”


## John 12:29 (id: 743012029)

29Ule umati wa watu uliokuwa mahali pale uliisikia nao ukasema, “Hiyo ni sauti ya radi,” wengine wakasema, “Malaika ameongea naye.”


## John 12:30 (id: 743012030)

30Yesu akawaambia, “Sauti hii imesikika kwa faida yenu, wala si kwa faida yangu.


## John 12:31 (id: 743012031)

31Sasa ni saa ya hukumu kwa ajili ya ulimwengu huu, sasa mkuu wa ulimwengu huu atatupwa nje.


## John 12:32 (id: 743012032)

32Lakini mimi, nikiinuliwa kutoka nchi, nitawavuta watu wote waje kwangu.”


## John 12:33 (id: 743012033)

33Yesu aliyasema haya akionyesha ni kifo gani atakachokufa.


## John 12:34 (id: 743012034)

34Ule umati wa watu ukapiga kelele ukasema, “Tumesikia kutoka Sheria kwamba ‘Kristo adumu milele,’ wewe wawezaje kusema, ‘Mwana wa Adamu hana budi kuinuliwa juu’? Huyu ‘Mwana wa Adamu’ ni nani?”


## John 12:35 (id: 743012035)

35Ndipo Yesu akawaambia, “Bado kitambo kidogo nuru ingalipo pamoja nanyi. Enendeni maadamu mna nuru, msije mkakumbwa na giza. Mtu anayetembea gizani hajui anakokwenda.


## John 12:36 (id: 743012036)

36Wekeni tumaini lenu katika nuru hiyo ili mpate kuwa wana wa nuru.” Baada ya kusema haya, Yesu aliondoka, akajificha wasimwone.


## John 12:37 (id: 743012037)

37Hata baada ya Yesu kufanya miujiza hii yote mbele yao, bado hawakumwamini.


## John 12:38 (id: 743012038)

38Hili lilikuwa ili kutimiza lile neno la nabii Isaya lililosema: “Bwana, ni nani aliyeamini ujumbe wetu, na mkono wa Bwana umefunuliwa kwa nani?”


## John 12:39 (id: 743012039)

39Kwa hivyo hawakuamini, kwa sababu Isaya anasema mahali pengine:


## John 12:40 (id: 743012040)

40“Amewafanya vipofu, na kuifanya mioyo yao kuwa migumu, ili wasiweze kuona kwa macho yao, wala kuelewa kwa mioyo yao, wasije wakageuka nami nikawaponya.”


## John 12:41 (id: 743012041)

41Isaya alisema haya alipoona utukufu wa Yesu na kunena habari zake.


## John 12:42 (id: 743012042)

42Lakini wengi miongoni mwa viongozi wa Wayahudi walimwamini, lakini kwa sababu ya Mafarisayo hawakukiri waziwazi kwa maana waliogopa kufukuzwa katika masinagogi.


## John 12:43 (id: 743012043)

43Wao walipenda sifa za wanadamu kuliko sifa zitokazo kwa Mungu.


## John 12:44 (id: 743012044)

44Yesu akapaza sauti akasema, “Yeyote aniaminiye, haniamini mimi peke yangu, bali yeye aliyenituma.


## John 12:45 (id: 743012045)

45Yeyote anionaye mimi, amemwona yeye aliyenituma.


## John 12:46 (id: 743012046)

46Mimi nimekuja kama nuru ulimwenguni, ili kwamba kila mtu aniaminiye asibaki gizani.


## John 12:47 (id: 743012047)

47“Mimi simhukumu mtu yeyote anayesikia maneno yangu na asiyatii, kwa maana sikuja kuuhukumu ulimwengu, bali kuuokoa.


## John 12:48 (id: 743012048)

48Yuko amhukumuye yeye anikataaye mimi na kutokuyapokea maneno yangu, yaani, yale maneno niliyosema yenyewe yatamhukumu siku ya mwisho.


## John 12:49 (id: 743012049)

49Kwa maana sisemi kwa ajili yangu mwenyewe, bali Baba aliyenituma aliniamuru ni nini cha kusema na jinsi ya kukisema.


## John 12:50 (id: 743012050)

50Nami ninajua amri zake huongoza hadi kwenye uzima wa milele. Hivyo lolote nisemalo, ndilo lile Baba aliloniambia niseme.”


## John 13:1 (id: 743013001)

1Ilikuwa mara tu kabla ya Sikukuu ya Pasaka. Yesu alijua ya kuwa wakati wake wa kuondoka ulimwenguni ili kurudi kwa Baba umewadia. Alikuwa amewapenda watu wake waliokuwa ulimwenguni, naam, aliwapenda hadi kipimo cha mwisho.


## John 13:2 (id: 743013002)

2Wakati alipokuwa akila chakula cha jioni na wanafunzi wake, ibilisi alikuwa amekwisha kutia ndani ya moyo wa Yuda Iskariote, mwana wa Simoni, wazo la kumsaliti Yesu.


## John 13:3 (id: 743013003)

3Yesu akijua ya kwamba Baba ameweka vitu vyote chini ya mamlaka yake na kwamba yeye alitoka kwa Mungu na alikuwa anarudi kwa Mungu,


## John 13:4 (id: 743013004)

4hivyo aliondoka chakulani, akavua vazi lake la nje, akajifunga kitambaa kiunoni.


## John 13:5 (id: 743013005)

5Kisha akamimina maji kwenye sinia na kuanza kuwanawisha wanafunzi wake miguu na kuikausha kwa kile kitambaa alichokuwa amejifunga kiunoni.


## John 13:6 (id: 743013006)

6Alipomfikia Simoni Petro, Petro akamwambia, “Bwana, je, wewe utaninawisha mimi miguu?”


## John 13:7 (id: 743013007)

7Yesu akamjibu, “Hivi sasa hutambui lile ninalofanya, lakini baadaye utaelewa.”


## John 13:8 (id: 743013008)

8Petro akamwambia, “La, wewe hutaninawisha miguu kamwe.” Yesu akamjibu, “Kama nisipokunawisha, wewe huna sehemu nami.”


## John 13:9 (id: 743013009)

9Ndipo Simoni Petro akajibu, “Usininawishe miguu peke yake, Bwana, bali pamoja na mikono na kichwa pia!”


## John 13:10 (id: 743013010)

10Yesu akamjibu, “Mtu aliyekwisha kuoga anahitaji kunawa miguu tu, kwani mwili wake wote ni safi. Ninyi ni safi, ingawa si kila mmoja wenu.”


## John 13:11 (id: 743013011)

11Kwa kuwa yeye alijua ni nani ambaye angemsaliti, ndiyo sababu akasema si kila mmoja aliyekuwa safi.


## John 13:12 (id: 743013012)

12Alipomaliza kuwanawisha miguu yao, alivaa tena mavazi yake, akarudi alikokuwa ameketi, akawauliza, “Je, mmeelewa nililowafanyia?


## John 13:13 (id: 743013013)

13Ninyi mnaniita mimi ‘Mwalimu’ na ‘Bwana,’ hii ni sawa, maana ndivyo nilivyo.


## John 13:14 (id: 743013014)

14Kwa hiyo, ikiwa mimi niliye Bwana wenu na Mwalimu wenu nimewanawisha ninyi miguu, pia hamna budi kunawishana miguu ninyi kwa ninyi.


## John 13:15 (id: 743013015)

15Mimi nimewawekea kielelezo kwamba imewapasa kutenda kama vile nilivyowatendea ninyi.


## John 13:16 (id: 743013016)

16Amin, amin nawaambia, mtumishi si mkuu kuliko bwana wake, wala aliyetumwa si mkuu kuliko yule aliyemtuma.


## John 13:17 (id: 743013017)

17Sasa kwa kuwa mmejua mambo haya, heri yenu ninyi kama mkiyatenda.


## John 13:18 (id: 743013018)

18“Sisemi hivi kuhusu ninyi nyote. Ninawajua wale niliowachagua. Lakini ni ili Andiko lipate kutimia, kwamba, ‘Yeye aliyekula chakula changu, ameinua kisigino chake dhidi yangu.’


## John 13:19 (id: 743013019)

19“Ninawaambia mambo haya kabla hayajatukia, ili yatakapotukia mpate kuamini ya kuwa Mimi ndiye.


## John 13:20 (id: 743013020)

20Amin, amin nawaambia, yeyote anayempokea yule niliyemtuma anipokea mimi, naye anipokeaye mimi ampokea yeye aliyenituma mimi.”


## John 13:21 (id: 743013021)

21Baada ya kusema haya, Yesu alifadhaika sana moyoni, akasema, “Amin, amin nawaambia, mmoja wenu atanisaliti.”


## John 13:22 (id: 743013022)

22Wanafunzi wake wakatazamana bila kujua kuwa alikuwa anamsema nani.


## John 13:23 (id: 743013023)

23Mmoja wa wanafunzi wake ambaye Yesu alimpenda sana, alikuwa ameegama kifuani mwa Yesu.


## John 13:24 (id: 743013024)

24Simoni Petro akampungia mkono yule mwanafunzi, akamwambia, “Muulize anamaanisha nani.”


## John 13:25 (id: 743013025)

25Yule mwanafunzi akamwegemea Yesu, akamuuliza, “Bwana, tuambie, ni nani?”


## John 13:26 (id: 743013026)

26Yesu akajibu, “Ni yule nitakayempa hiki kipande cha mkate baada ya kukichovya kwenye bakuli.” Hivyo baada ya kukichovya kile kipande cha mkate, akampa Yuda Iskariote, mwana wa Simoni.


## John 13:27 (id: 743013027)

27Mara tu baada ya kukipokea kile kipande cha mkate, Shetani akamwingia. Yesu akamwambia Yuda, “Lile unalotaka kulitenda litende haraka.”


## John 13:28 (id: 743013028)

28Hakuna hata mmoja wa wale waliokuwa wameketi naye mezani aliyeelewa kwa nini Yesu alimwambia hivyo.


## John 13:29 (id: 743013029)

29Kwa kuwa Yuda alikuwa mtunza fedha, wengine walifikiri Yesu alikuwa amemwambia akanunue vitu vilivyohitajika kwa ajili ya Sikukuu, au kuwapa maskini chochote.


## John 13:30 (id: 743013030)

30Mara tu baada ya kupokea ule mkate, Yuda akatoka nje. Wakati huo ulikuwa ni usiku.


## John 13:31 (id: 743013031)

31Baada ya Yuda kutoka nje, Yesu akasema, “Sasa Mwana wa Adamu ametukuzwa, naye Mungu ametukuzwa ndani yake.


## John 13:32 (id: 743013032)

32Ikiwa Mungu ametukuzwa ndani ya Mwana, Mungu atamtukuza Mwana ndani yake mwenyewe naye atamtukuza mara.


## John 13:33 (id: 743013033)

33“Watoto wangu, mimi bado niko pamoja nanyi kwa kitambo kidogo. Mtanitafuta, na kama vile nilivyowaambia Wayahudi, vivyo hivyo sasa nawaambia na ninyi. Niendako, ninyi hamwezi kuja.


## John 13:34 (id: 743013034)

34“Amri mpya nawapa: Mpendane kama mimi nilivyowapenda ninyi, vivyo hivyo nanyi mpendane.


## John 13:35 (id: 743013035)

35Kama mkipendana ninyi kwa ninyi, kwa njia hii, watu wote watajua kuwa ninyi ni wanafunzi wangu.”


## John 13:36 (id: 743013036)

36Simoni Petro akamuuliza, “Bwana, unakwenda wapi?” Yesu akamjibu, “Ninakokwenda huwezi kunifuata sasa, lakini utanifuata baadaye.”


## John 13:37 (id: 743013037)

37Petro akamuuliza tena, “Bwana, kwa nini siwezi kukufuata sasa? Mimi niko tayari kuutoa uhai wangu kwa ajili yako.”


## John 13:38 (id: 743013038)

38Yesu akamjibu, “Je, ni kweli uko tayari kuutoa uhai wako kwa ajili yangu? Amin, amin nakuambia, kabla jogoo hajawika, utanikana mara tatu.”


## John 14:1 (id: 743014001)

1Yesu akawaambia, “Msifadhaike mioyoni mwenu, mnamwamini Mungu, niaminini na mimi pia.


## John 14:2 (id: 743014002)

2Nyumbani kwa Baba yangu kuna makao mengi. Kama sivyo, ningeliwaambia. Naenda kuwaandalia makao.


## John 14:3 (id: 743014003)

3Nami nikienda na kuwaandalia makao, nitarudi tena na kuwachukua mkae pamoja nami, ili mahali nilipo, nanyi mpate kuwepo.


## John 14:4 (id: 743014004)

4Ninyi mnajua njia ya kufika ninakokwenda.”


## John 14:5 (id: 743014005)

5Tomaso akamwambia, “Bwana, sisi hatujui unakokwenda, tutaijuaje njia?”


## John 14:6 (id: 743014006)

6Yesu akawaambia, “Mimi ndimi njia na kweli na uzima. Mtu hawezi kuja kwa Baba isipokuwa kwa kupitia kwangu.


## John 14:7 (id: 743014007)

7Kama mngenijua mimi, mngemjua na Baba pia. Tangu sasa, mnamjua Baba yangu, tena mmemwona.”


## John 14:8 (id: 743014008)

8Filipo akamwambia, “Bwana, tuonyeshe Baba yako yatosha.”


## John 14:9 (id: 743014009)

9Yesu akamjibu, “Filipo, nimekaa nanyi muda huu wote hata usinijue? Mtu yeyote aliyeniona mimi, amemwona Baba. Sasa wawezaje kusema, ‘Tuonyeshe Baba’?


## John 14:10 (id: 743014010)

10Je, huamini ya kuwa mimi niko ndani ya Baba, naye Baba yuko ndani yangu? Maneno ninayowaambia siyasemi kwa ajili yangu mwenyewe, bali Baba akaaye ndani yangu ndiye atendaye hizi kazi.


## John 14:11 (id: 743014011)

11Nisadiki mimi kwamba niko ndani ya Baba na Baba yuko ndani yangu, la sivyo, niaminini kwa sababu ya zile kazi nizitendazo.


## John 14:12 (id: 743014012)

12Amin, amin nawaambia, yeyote aniaminiye mimi, kazi nizifanyazo yeye atazifanya, naam na kubwa kuliko hizi atazifanya, kwa sababu mimi ninakwenda kwa Baba.


## John 14:13 (id: 743014013)

13Nanyi mkiomba lolote kwa Jina langu, hilo nitalifanya, ili Baba apate kutukuzwa katika Mwana.


## John 14:14 (id: 743014014)

14Kama mkiniomba lolote kwa Jina langu nitalifanya.


## John 14:15 (id: 743014015)

15“Kama mnanipenda, mtazishika amri zangu.


## John 14:16 (id: 743014016)

16Nami nitamwomba Baba, naye atawapa Msaidizi mwingine akae nanyi milele.


## John 14:17 (id: 743014017)

17Huyo ndiye Roho wa kweli ambaye ulimwengu hauwezi kumpokea, kwa sababu haumwoni wala haumjui. Ninyi mnamjua kwa kuwa yuko pamoja nanyi naye anakaa ndani yenu.


## John 14:18 (id: 743014018)

18Sitawaacha ninyi yatima, naja kwenu.


## John 14:19 (id: 743014019)

19Bado kitambo kidogo ulimwengu hautaniona tena, ila ninyi mtaniona, kwa kuwa mimi ni hai, ninyi nanyi mtakuwa hai.


## John 14:20 (id: 743014020)

20Wakati huo mtajua ya kuwa mimi niko ndani ya Baba na ninyi mko ndani yangu na mimi niko ndani yenu.


## John 14:21 (id: 743014021)

21Yeyote mwenye amri zangu na kuzishika ndiye anipendaye, naye anipendaye atapendwa na Baba yangu, nami nitampenda na kujidhihirisha kwake.”


## John 14:22 (id: 743014022)

22Ndipo Yuda, siyo Iskariote, akamwambia, “Bwana, itakuwaje kwamba utajidhihirisha kwetu na si kwa ulimwengu?”


## John 14:23 (id: 743014023)

23Yesu akamjibu, “Mtu yeyote akinipenda atalishika neno langu na Baba yangu atampenda, nasi tutakuja kwake na kufanya makao yetu kwake.


## John 14:24 (id: 743014024)

24Mtu yeyote asiyenipenda hayashiki maneno yangu na maneno niliyowapa si yangu bali ni ya Baba aliyenituma.


## John 14:25 (id: 743014025)

25“Nimewaambia mambo haya yote wakati bado niko pamoja nanyi.


## John 14:26 (id: 743014026)

26Lakini huyo Msaidizi, yaani, huyo Roho Mtakatifu, ambaye Baba atamtuma kwenu kwa Jina langu, atawafundisha mambo yote na kuwakumbusha yote niliyowaambia.


## John 14:27 (id: 743014027)

27Amani nawaachia, amani yangu nawapa, amani hii niwapayo si kama ile ulimwengu utoayo. Msifadhaike mioyoni mwenu, wala msiogope.


## John 14:28 (id: 743014028)

28“Mlinisikia nikisema, ‘Ninakwenda zangu, lakini nitarudi tena.’ Kama kweli mngelinipenda mngelifurahi kwa kuwa naenda kwa Baba, kwani Baba ni mkuu kuniliko mimi.


## John 14:29 (id: 743014029)

29Nimewaambia mambo haya kabla hayajatukia, ili yatakapotukia mpate kuamini.


## John 14:30 (id: 743014030)

30Sitasema nanyi zaidi, kwa sababu yule mkuu wa ulimwengu huu anakuja, naye hana kitu kwangu,


## John 14:31 (id: 743014031)

31lakini ulimwengu upate kujua kuwa ninampenda Baba, nami hufanya vile Baba alivyoniamuru. “Haya inukeni; twendeni zetu.


## John 15:1 (id: 743015001)

1“Mimi ndimi mzabibu wa kweli na Baba yangu ndiye mkulima.


## John 15:2 (id: 743015002)

2Kila tawi ndani yangu lisilozaa matunda, Baba yangu hulikata, nalo kila tawi lizaalo, hulisafisha ili lipate kuzaa matunda zaidi.


## John 15:3 (id: 743015003)

3Ninyi mmekwisha kuwa safi kwa sababu ya lile neno nililonena nanyi.


## John 15:4 (id: 743015004)

4Kaeni ndani yangu, nami nikae ndani yenu. Kama vile tawi lisivyoweza kuzaa matunda lisipokaa ndani ya mzabibu, vivyo hivyo ninyi msipokaa ndani yangu hamwezi kuzaa matunda.


## John 15:5 (id: 743015005)

5“Mimi ni mzabibu, ninyi ni matawi. Akaaye ndani yangu, nami ndani yake, huyo huzaa sana, maana pasipo mimi ninyi hamwezi kufanya jambo lolote.


## John 15:6 (id: 743015006)

6Mtu yeyote asipokaa ndani yangu, hutupwa nje kama tawi na kunyauka. Matawi kama hayo hukusanywa na kutupwa motoni, yakateketea.


## John 15:7 (id: 743015007)

7Ninyi mkikaa ndani yangu na maneno yangu yakikaa ndani yenu, ombeni lolote mtakalo, nanyi mtatendewa.


## John 15:8 (id: 743015008)

8Kwa hiyo Baba yangu hutukuzwa, kwa vile mzaavyo matunda mengi, nanyi mtakuwa wanafunzi wangu.


## John 15:9 (id: 743015009)

9“Kama vile Baba alivyonipenda mimi, hivyo ndivyo mimi nilivyowapenda ninyi. Basi kaeni katika pendo langu.


## John 15:10 (id: 743015010)

10Mkizishika amri zangu mtakaa katika pendo langu, kama mimi nilivyozishika amri za Baba yangu na kukaa katika pendo lake.


## John 15:11 (id: 743015011)

11Nimewaambia mambo haya ili furaha yangu iwe ndani yenu na furaha yenu iwe kamili.


## John 15:12 (id: 743015012)

12Amri yangu ndiyo hii: Mpendane kama mimi nilivyowapenda ninyi.


## John 15:13 (id: 743015013)

13Hakuna mtu mwenye upendo mkuu kuliko huu, mtu kuutoa uhai wake kwa ajili ya rafiki zake.


## John 15:14 (id: 743015014)

14Ninyi ni rafiki zangu mkifanya ninayowaamuru.


## John 15:15 (id: 743015015)

15Siwaiti ninyi watumishi tena, kwa sababu watumishi hawajui bwana wao analofanya, bali nimewaita ninyi rafiki, kwa maana nimewajulisha mambo yote niliyoyasikia kutoka kwa Baba yangu.


## John 15:16 (id: 743015016)

16Si ninyi mlionichagua, bali mimi ndiye niliyewachagua ninyi na kuwaweka mwende mkazae matunda, na matunda yenu yapate kudumu. Ili nalo lolote mtakalomwomba Baba katika Jina langu, awape ninyi.


## John 15:17 (id: 743015017)

17Amri yangu ndiyo hii: Mpendane.


## John 15:18 (id: 743015018)

18“Kama ulimwengu ukiwachukia ninyi, kumbukeni kwamba ulinichukia mimi kabla yenu.


## John 15:19 (id: 743015019)

19Kama mngekuwa wa ulimwengu, ulimwengu ungeliwapenda kama vile unavyowapenda walio wake. Kwa sababu ninyi si wa ulimwengu, lakini mimi nimewachagua kutoka ulimwengu, hii ndiyo sababu ulimwengu unawachukia.


## John 15:20 (id: 743015020)

20Kumbukeni lile neno nililowaambia, ‘Hakuna mtumishi aliye mkuu kuliko bwana wake.’ Kama wamenitesa mimi, nanyi pia watawatesa. Kama wamelishika neno langu, watalishika na neno lenu pia.


## John 15:21 (id: 743015021)

21Watawatendea ninyi haya yote kwa ajili ya Jina langu, kwa sababu hawamjui yeye aliyenituma.


## John 15:22 (id: 743015022)

22Kama sikuja na kusema nao wasingalikuwa na hatia ya dhambi. Lakini sasa hawana udhuru kwa ajili ya dhambi zao.


## John 15:23 (id: 743015023)

23Yeyote anayenichukia mimi, anamchukia pia na Baba yangu.


## John 15:24 (id: 743015024)

24Kama sikuwa nimefanya miujiza ambayo haijapata kufanywa na mtu mwingine yeyote, wasingalikuwa na hatia ya dhambi. Lakini sasa wameiona miujiza hii na bado wakatuchukia mimi na Baba yangu.


## John 15:25 (id: 743015025)

25Lakini hii ni kutimiza lile neno lililoandikwa kwenye Sheria kwamba, ‘Walinichukia pasipo sababu.’


## John 15:26 (id: 743015026)

26“Lakini atakapokuja huyo Msaidizi nitakayemtuma kwenu kutoka kwa Baba, yaani, huyo Roho wa kweli atokaye kwa Baba, yeye atanishuhudia mimi.


## John 15:27 (id: 743015027)

27Ninyi nanyi itawapasa kushuhudia kwa sababu mmekuwa pamoja nami tangu mwanzo.


## John 16:1 (id: 743016001)

1“Nimewaambia mambo haya yote ili msije mkaiacha imani.


## John 16:2 (id: 743016002)

2Watawatenga na masinagogi. Naam, saa yaja ambayo mtu yeyote atakayewaua atadhani kwa kufanya hivyo anamtumikia Mungu.


## John 16:3 (id: 743016003)

3Nao watawatenda haya kwa sababu hawamjui Baba wala mimi.


## John 16:4 (id: 743016004)

4Lakini nimewaambia ninyi mambo haya, ili saa hiyo ikiwadia mpate kukumbuka ya kuwa nilikuwa nimewaambia. Sikuwaambia mambo haya tangu mwanzo kwa sababu nilikuwa pamoja nanyi.


## John 16:5 (id: 743016005)

5“Sasa mimi ninakwenda kwake yeye aliyenituma, lakini hakuna hata aniulizaye, ‘Unakwenda wapi?’


## John 16:6 (id: 743016006)

6Kwa sababu nimewaambia mambo haya, mioyo yenu imejawa na huzuni.


## John 16:7 (id: 743016007)

7Lakini nawaambia kweli, yafaa mimi niondoke, kwa kuwa nisipoondoka, huyo Msaidizi hatakuja kwenu, lakini nikienda nitamtuma kwenu.


## John 16:8 (id: 743016008)

8Naye atakapokuja, atauthibitishia ulimwengu kuhusu dhambi, haki na hukumu.


## John 16:9 (id: 743016009)

9Kwa habari ya dhambi, kwa sababu hawaniamini mimi,


## John 16:10 (id: 743016010)

10kwa habari ya haki, kwa sababu ninakwenda kwa Baba, nanyi hamtaniona tena,


## John 16:11 (id: 743016011)

11kwa habari ya hukumu, kwa sababu yule mkuu wa ulimwengu huu amekwisha kuhukumiwa.


## John 16:12 (id: 743016012)

12“Bado ninayo mambo mengi ya kuwaambia, lakini hamwezi kuyastahimili sasa.


## John 16:13 (id: 743016013)

13Atakapokuja huyo Roho wa kweli atawaongoza awatie katika kweli yote. Yeye hatanena kwa ajili yake mwenyewe, bali atanena yale yote atakayosikia, naye atawaonyesha mambo yajayo.


## John 16:14 (id: 743016014)

14Atanitukuza mimi, kwa maana atayachukua yaliyo yangu na kuwajulisha ninyi.


## John 16:15 (id: 743016015)

15Vyote alivyo navyo Baba ni vyangu. Ndiyo maana nimesema Roho atachukua yaliyo yangu na kuwajulisha ninyi.


## John 16:16 (id: 743016016)

16“Bado kitambo kidogo nanyi hamtaniona na tena bado kitambo kidogo nanyi mtaniona.”


## John 16:17 (id: 743016017)

17Baadhi ya wanafunzi wakaulizana, “Ana maana gani asemapo, ‘Bado kitambo kidogo nanyi hamtaniona na tena bado kitambo kidogo nanyi mtaniona’? Naye ana maana gani asemapo, ‘Kwa sababu ninakwenda kwa Baba’?”


## John 16:18 (id: 743016018)

18Wakaendelea kuulizana, “Ana maana gani asemapo, ‘Kitambo kidogo’? Hatuelewi hilo analosema.”


## John 16:19 (id: 743016019)

19Yesu akatambua kuwa walitaka kumuuliza juu ya hilo, hivyo akawaambia, “Je, mnaulizana nina maana gani niliposema, ‘Bado kitambo kidogo nanyi hamtaniona na tena bado kitambo kidogo nanyi mtaniona’?


## John 16:20 (id: 743016020)

20Amin, amin nawaambia, ninyi mtalia na kuomboleza, lakini ulimwengu utafurahi. Ninyi mtahuzunika, lakini huzuni yenu itageuka kuwa furaha.


## John 16:21 (id: 743016021)

21Mwanamke anapokuwa na utungu wa kuzaa huwa na maumivu kwa sababu saa yake imewadia. Lakini mtoto akiisha kuzaliwa, yule mwanamke husahau maumivu hayo kwa sababu ya furaha ya kuzaliwa mtoto ulimwenguni.


## John 16:22 (id: 743016022)

22Hivyo ninyi mna maumivu sasa, lakini nitawaona tena, nayo mioyo yenu itafurahi na furaha yenu hakuna awaondoleaye.


## John 16:23 (id: 743016023)

23Katika siku hiyo hamtaniuliza neno lolote. Amin, amin nawaambia, kama mkimwomba Baba jambo lolote kwa jina langu, yeye atawapa.


## John 16:24 (id: 743016024)

24Mpaka sasa hamjaomba jambo lolote kwa Jina langu. Ombeni nanyi mtapewa, ili furaha yenu ipate kuwa kamili.


## John 16:25 (id: 743016025)

25“Nimewaambia mambo haya kwa mafumbo. Saa yaja ambapo sitazungumza nanyi tena kwa mafumbo bali nitawaeleza waziwazi kuhusu Baba.


## John 16:26 (id: 743016026)

26Siku hiyo mtaomba kwa Jina langu. Wala sitawaambia kwamba nitamwomba Baba kwa ajili yenu,


## John 16:27 (id: 743016027)

27kwa maana Baba mwenyewe anawapenda, kwa sababu mmenipenda mimi na mmeamini kwamba nimetoka kwa Mungu.


## John 16:28 (id: 743016028)

28Nilitoka kwa Baba na kuja ulimwenguni, sasa naondoka ulimwenguni na kurudi kwa Baba.”


## John 16:29 (id: 743016029)

29Ndipo wanafunzi wake wakasema, “Sasa unazungumza waziwazi, wala si kwa mafumbo.


## John 16:30 (id: 743016030)

30Sasa tumejua kwamba wewe unajua mambo yote, wala hakuna haja ya mtu kukuuliza maswali. Kwa jambo hili tunaamini kwamba ulitoka kwa Mungu.”


## John 16:31 (id: 743016031)

31Yesu akawajibu, “Je, sasa mnaamini?


## John 16:32 (id: 743016032)

32Saa inakuja, naam, imekwisha kuwadia, mtakapotawanyika kila mmoja kwenda nyumbani kwake na kuniacha peke yangu. Lakini mimi siko peke yangu kwa sababu Baba yu pamoja nami.


## John 16:33 (id: 743016033)

33Nimewaambia mambo haya, ili mpate kuwa na amani mkiwa ndani yangu. Ulimwenguni mtapata dhiki. Lakini jipeni moyo, kwa maana mimi nimeushinda ulimwengu.”


## John 17:1 (id: 743017001)

1Baada ya Yesu kusema haya, alitazama kuelekea mbinguni akawaombea na kusema: “Baba, saa imewadia. Umtukuze Mwanao, ili Mwanao apate kukutukuza wewe.


## John 17:2 (id: 743017002)

2Kwa kuwa umempa mamlaka juu ya wote wenye mwili ili awape uzima wa milele wale uliompa.


## John 17:3 (id: 743017003)

3Nao uzima wa milele ndio huu, wakujue wewe uliye Mungu wa pekee, wa kweli na Yesu Kristo uliyemtuma.


## John 17:4 (id: 743017004)

4Nimekutukuza wewe duniani kwa kuitimiza ile kazi uliyonipa niifanye.


## John 17:5 (id: 743017005)

5Hivyo sasa, Baba, unitukuze mbele zako kwa ule utukufu niliokuwa nao pamoja na wewe kabla ulimwengu haujakuwepo.


## John 17:6 (id: 743017006)

6“Nimelidhihirisha jina lako kwa wale ulionipa kutoka ulimwengu. Walikuwa wako, nawe ukanipa mimi, nao wamelitii neno lako.


## John 17:7 (id: 743017007)

7Sasa wamejua ya kuwa vyote ulivyonipa vimetoka kwako,


## John 17:8 (id: 743017008)

8kwa kuwa maneno yale ulionipa nimewapa wao, nao wameyapokea na kujua kwamba kweli nimetoka kwako, nao wameamini kuwa wewe ulinituma.


## John 17:9 (id: 743017009)

9Ninawaombea wao. Mimi siuombei ulimwengu, bali nawaombea wale ulionipa kwa sababu wao ni wako.


## John 17:10 (id: 743017010)

10Wote walio wangu ni wako na walio wako ni wangu, nami nimetukuzwa ndani yao.


## John 17:11 (id: 743017011)

11Mimi sasa simo tena ulimwenguni, lakini wao bado wamo ulimwenguni, nami naja kwako. Baba Mtakatifu, uwalinde kwa uweza wa jina lako ulilonipa, ili wawe na umoja kama sisi tulivyo wamoja.


## John 17:12 (id: 743017012)

12Nilipokuwa pamoja nao, niliwalinda, wakawa salama kwa lile jina ulilonipa. Hakuna hata mmoja aliyepotea, isipokuwa yule aliyekusudiwa upotevu, ili Maandiko yapate kutimia.


## John 17:13 (id: 743017013)

13“Lakini sasa naja kwako, nami ninasema mambo haya wakati bado nikiwa ulimwenguni, ili wawe na furaha yangu kamili ndani yao.


## John 17:14 (id: 743017014)

14Nimewapa neno lako, nao ulimwengu umewachukia kwa kuwa wao si wa ulimwengu kama mimi nisivyo wa ulimwengu huu.


## John 17:15 (id: 743017015)

15Siombi kwamba uwaondoe ulimwenguni, bali uwalinde dhidi ya yule mwovu.


## John 17:16 (id: 743017016)

16Wao si wa ulimwengu huu, kama vile mimi nisivyo wa ulimwengu.


## John 17:17 (id: 743017017)

17Uwatakase kwa ile kweli, neno lako ndilo kweli.


## John 17:18 (id: 743017018)

18Kama vile ulivyonituma mimi ulimwenguni, nami nawatuma vivyo hivyo.


## John 17:19 (id: 743017019)

19Kwa ajili yao najiweka wakfu ili wao nao wapate kutakaswa katika ile kweli.


## John 17:20 (id: 743017020)

20“Siwaombei hawa peke yao, bali nawaombea na wale wote watakaoniamini kupitia neno lao


## John 17:21 (id: 743017021)

21ili wawe na umoja kama vile wewe Baba ulivyo ndani yangu na mimi nilivyo ndani yako, wao nao wawe ndani yetu, ili ulimwengu upate kuamini ya kuwa wewe ndiye uliyenituma mimi.


## John 17:22 (id: 743017022)

22Utukufu ule ulionipa nimewapa wao, ili wawe na umoja kama sisi tulivyo wamoja.


## John 17:23 (id: 743017023)

23Mimi ndani yako na wewe ndani yangu, ili wawe wamekamilika katika umoja na ulimwengu upate kujua ya kuwa umenituma, nami nimewapenda wao kama unavyonipenda mimi.


## John 17:24 (id: 743017024)

24“Baba, shauku yangu ni kwamba, wale ulionipa wawe pamoja nami pale nilipo, ili waweze kuuona utukufu wangu, yaani, utukufu ule ulionipa kwa kuwa ulinipenda hata kabla ya kuwekwa misingi ya ulimwengu.


## John 17:25 (id: 743017025)

25“Baba Mwenye Haki, ingawa ulimwengu haukujui, mimi ninakujua, nao wanajua ya kuwa umenituma.


## John 17:26 (id: 743017026)

26Nimefanya jina lako lijulikane kwao nami nitaendelea kufanya lijulikane, ili kwamba upendo ule unaonipenda mimi uwe ndani yao na mimi mwenyewe nipate kuwa ndani yao.”


## John 18:1 (id: 743018001)

1Yesu alipomaliza kuomba, akaondoka na wanafunzi wake wakavuka Bonde la Kidroni. Upande wa pili palikuwa na bustani, yeye na wanafunzi wake wakaingia humo.


## John 18:2 (id: 743018002)

2Basi Yuda, yule aliyemsaliti alipafahamu mahali hapo kwani Yesu alikuwa akikutana humo na wanafunzi wake mara kwa mara.


## John 18:3 (id: 743018003)

3Hivyo Yuda akaja bustanini. Aliongoza kikosi cha askari wa Kirumi, na baadhi ya maafisa kutoka kwa viongozi wa makuhani na Mafarisayo. Nao walikuwa wamechukua taa, mienge na silaha.


## John 18:4 (id: 743018004)

4Yesu akijua yale yote yatakayompata, akajitokeza mbele yao akawauliza, “Mnamtafuta nani?”


## John 18:5 (id: 743018005)

5Wao wakamjibu, “Yesu wa Nazareti.” Yesu akawajibu, “Mimi ndiye.” Yuda, yule aliyemsaliti alikuwa amesimama pamoja nao.


## John 18:6 (id: 743018006)

6Yesu alipowaambia, “Mimi ndiye,” walirudi nyuma na kuanguka chini!


## John 18:7 (id: 743018007)

7Akawauliza tena, “Mnamtafuta nani?” Nao wakamjibu, “Yesu wa Nazareti.”


## John 18:8 (id: 743018008)

8Yesu akawaambia, “Nimekwisha kuwaambia kuwa, mimi ndiye; kwa hiyo kama mnanitafuta mimi, waacheni hawa watu waende zao.”


## John 18:9 (id: 743018009)

9Hii ilikuwa ili litimie lile neno alilosema, “Sikumpoteza hata mmoja miongoni mwa wale ulionipa.”


## John 18:10 (id: 743018010)

10Simoni Petro, aliyekuwa na upanga, akaufuta na kumkata sikio la kuume mtumishi wa kuhani mkuu. Jina la mtumishi huyo aliitwa Malko.


## John 18:11 (id: 743018011)

11Yesu akamwambia Petro, “Rudisha upanga wako kwenye ala yake. Je, hainipasi kukinywea kikombe alichonipa Baba?”


## John 18:12 (id: 743018012)

12Hivyo wale askari, wakiwa pamoja na majemadari wao na maafisa wa Wayahudi, wakamkamata Yesu na kumfunga.


## John 18:13 (id: 743018013)

13Kwanza wakampeleka kwa Anasi, mkwewe Kayafa, aliyekuwa kuhani mkuu mwaka ule.


## John 18:14 (id: 743018014)

14Kayafa ndiye alikuwa amewashauri Wayahudi kwamba imempasa mtu mmoja kufa kwa ajili ya watu.


## John 18:15 (id: 743018015)

15Simoni Petro pamoja na mwanafunzi mwingine walikuwa wakimfuata Yesu. Huyu mwanafunzi mwingine alikuwa anafahamika kwa kuhani mkuu, hivyo aliingia ndani ya ukumbi pamoja na Yesu.


## John 18:16 (id: 743018016)

16Lakini Petro alisimama nje karibu na lango, ndipo yule mwanafunzi mwingine, aliyejulikana na kuhani mkuu, akazungumza na msichana aliyekuwa analinda lango, akamruhusu Petro aingie ndani.


## John 18:17 (id: 743018017)

17Yule msichana akamuuliza Petro, “Je, wewe pia si mmoja wa wanafunzi wa mtu huyu?” Petro akajibu, “Sio mimi.”


## John 18:18 (id: 743018018)

18Wale watumishi na askari walikuwa wamesimama wakiota moto wa makaa kwa sababu palikuwa na baridi, Petro naye alikuwa amesimama pamoja nao akiota moto.


## John 18:19 (id: 743018019)

19Wakati huo kuhani mkuu akawa anamuuliza Yesu kuhusu wanafunzi wake na mafundisho yake.


## John 18:20 (id: 743018020)

20Yesu akamjibu, “Nimekuwa nikizungumza waziwazi mbele ya watu wote. Siku zote nimefundisha katika masinagogi na Hekaluni, mahali ambapo Wayahudi wote hukusanyika. Sikusema jambo lolote kwa siri.


## John 18:21 (id: 743018021)

21Mbona unaniuliza mimi maswali? Waulize wale walionisikia yale niliyowaambia. Wao wanajua niliyosema.”


## John 18:22 (id: 743018022)

22Alipomaliza kusema hayo, mmoja wa askari aliyekuwa amesimama karibu naye, akampiga Yesu kofi usoni, kisha akasema, “Je, hivyo ndivyo unavyomjibu kuhani mkuu?”


## John 18:23 (id: 743018023)

23Yesu akamjibu akasema, “Kama nimesema jambo baya, shuhudia huo ubaya niliousema. Lakini kama nimesema yaliyo kweli, mbona umenipiga?”


## John 18:24 (id: 743018024)

24Ndipo Anasi akampeleka Yesu kwa kuhani mkuu Kayafa, akiwa bado amefungwa.


## John 18:25 (id: 743018025)

25Wakati huo Simoni Petro alikuwa amesimama akiota moto. Baadhi ya wale waliokuwepo wakamuuliza, “Je, wewe si mmoja wa wanafunzi wake?” Petro akakana, akasema, “Sio mimi.”


## John 18:26 (id: 743018026)

26Mmoja wa watumishi wa kuhani mkuu, ndugu yake yule mtu ambaye Petro alikuwa amemkata sikio, akamuuliza, “Je, mimi sikukuona kule bustanini ukiwa na Yesu?”


## John 18:27 (id: 743018027)

27Kwa mara nyingine tena Petro akakana, naye jogoo akawika wakati huo huo.


## John 18:28 (id: 743018028)

28Ndipo Wayahudi wakamchukua Yesu kutoka kwa Kayafa na kumpeleka kwenye jumba la kifalme la mtawala wa Kirumi. Wakati huo ilikuwa ni alfajiri, ili kuepuka kuwa najisi kwa taratibu za ibada, Wayahudi hawakuingia ndani kwa sababu ya sheria za Kiyahudi. Wangehesabiwa kuwa najisi kama wangeingia nyumbani mwa mtu asiye Myahudi na wasingeruhusiwa kushiriki katika Sikukuu ya Pasaka.


## John 18:29 (id: 743018029)

29Hivyo Pilato akatoka nje walikokuwa akawauliza, “Mmeleta mashtaka gani kumhusu mtu huyu?”


## John 18:30 (id: 743018030)

30Wao wakamjibu, “Kama huyu mtu hakuwa mhalifu tusingemleta kwako.”


## John 18:31 (id: 743018031)

31Pilato akawaambia, “Basi mchukueni ninyi mkamhukumu kwa kufuata sheria zenu.” Wayahudi wakamjibu, “Sisi haturuhusiwi kutoa hukumu ya kifo kwa mtu yeyote.”


## John 18:32 (id: 743018032)

32Walisema hivyo ili yale maneno aliyosema Yesu kuhusu kifo atakachokufa yapate kutimia.


## John 18:33 (id: 743018033)

33Kwa hiyo Pilato akaingia ndani ya jumba la kifalme, akamwita Yesu, akamuuliza, “Wewe ndiye mfalme wa Wayahudi?”


## John 18:34 (id: 743018034)

34Yesu akamjibu, “Je, unauliza swali hili kutokana na mawazo yako mwenyewe, au uliambiwa na watu kunihusu mimi?”


## John 18:35 (id: 743018035)

35Pilato akamjibu, “Mimi si Myahudi, ama sivyo? Taifa lako mwenyewe na viongozi wa makuhani wamekukabidhi kwangu. Umefanya kosa gani?”


## John 18:36 (id: 743018036)

36Yesu akajibu, “Ufalme wangu si wa ulimwengu huu. Ufalme wangu ungekuwa wa ulimwengu huu, wafuasi wangu wangenipigania ili nisitiwe mikononi mwa Wayahudi. Lakini kama ilivyo, ufalme wangu hautoki hapa ulimwenguni.”


## John 18:37 (id: 743018037)

37Pilato akamuuliza, “Kwa hiyo wewe ni mfalme?” Yesu akajibu, “Wewe wasema kwamba mimi ni mfalme. Kwa kusudi hili nilizaliwa, na kwa ajili ya hili nilikuja ulimwenguni, ili niishuhudie kweli. Mtu yeyote aliye wa kweli husikia sauti yangu.”


## John 18:38 (id: 743018038)

38Pilato akamuuliza Yesu, “Kweli ni nini?” Baada ya kusema haya Pilato akaenda nje tena akawaambia wale viongozi wa Wayahudi waliomshtaki Yesu, “Sioni kosa lolote alilotenda mtu huyu.


## John 18:39 (id: 743018039)

39Lakini ninyi mna desturi yenu kwamba wakati wa Pasaka nimwachie huru mfungwa mmoja mnayemtaka. Je, mnataka niwafungulie huyu ‘Mfalme wa Wayahudi’?”


## John 18:40 (id: 743018040)

40Wao wakapiga kelele wakisema, “Si huyu mtu, bali tufungulie Baraba!” Yule Baraba alikuwa mnyangʼanyi.


## John 19:1 (id: 743019001)

1Ndipo Pilato akamtoa Yesu akaamuru apigwe mijeledi.


## John 19:2 (id: 743019002)

2Askari wakasokota taji ya miiba, wakamvika Yesu kichwani. Wakamvalisha joho la zambarau.


## John 19:3 (id: 743019003)

3Wakawa wanapanda pale alipo tena na tena, wakisema, “Salamu! Mfalme wa Wayahudi!” Huku wakimpiga makofi usoni.


## John 19:4 (id: 743019004)

4Pilato akatoka tena nje akawaambia wale waliokusanyika, “Tazameni, namkabidhi Yesu kwenu kuwajulisha kwamba mimi sikumwona ana hatia.”


## John 19:5 (id: 743019005)

5Kwa hiyo Yesu akatoka nje akiwa amevaa ile taji ya miiba na lile vazi la zambarau. Pilato akawaambia, “Tazameni, huyu hapa huyo mtu!”


## John 19:6 (id: 743019006)

6Wale viongozi wa makuhani na maafisa walipomwona, wakapiga kelele wakisema, “Msulubishe! Msulubishe!” Pilato akawaambia, “Mchukueni ninyi mkamsulubishe, mimi sioni hatia juu yake.”


## John 19:7 (id: 743019007)

7Wayahudi wakamjibu, “Sisi tunayo sheria na kutokana na sheria hiyo, hana budi kufa kwa sababu yeye alijiita Mwana wa Mungu.”


## John 19:8 (id: 743019008)

8Pilato aliposikia haya, akaogopa zaidi.


## John 19:9 (id: 743019009)

9Akaingia tena ndani ya jumba la kifalme, akamuuliza Yesu, “Wewe umetoka wapi?” Lakini Yesu hakumjibu.


## John 19:10 (id: 743019010)

10Pilato akamwambia, “Wewe unakataa kuongea na mimi? Hujui ya kuwa nina mamlaka ya kukuachia huru au kukusulubisha?”


## John 19:11 (id: 743019011)

11Ndipo Yesu akamwambia, “Wewe hungekuwa na mamlaka yoyote juu yangu kama hungepewa kutoka juu. Kwa hiyo yeye aliyenitia mikononi mwako ana hatia ya dhambi iliyo kubwa zaidi.”


## John 19:12 (id: 743019012)

12Tangu wakati huo, Pilato akajitahidi kutafuta njia ya kumfungua Yesu, lakini Wayahudi wakazidi kupiga kelele wakisema, “Ukimwachia huyu mtu, wewe si rafiki wa Kaisari. Mtu yeyote anayedai kuwa mfalme anampinga Kaisari.”


## John 19:13 (id: 743019013)

13Pilato aliposikia maneno haya akamtoa Yesu nje tena akaketi katika kiti chake cha hukumu, mahali palipoitwa Sakafu ya Jiwe, kwa Kiebrania paliitwa Gabatha


## John 19:14 (id: 743019014)

14Basi ilikuwa siku ya Maandalio ya Pasaka, yapata kama saa sita hivi. Pilato akawaambia Wayahudi, “Huyu hapa mfalme wenu!”


## John 19:15 (id: 743019015)

15Wao wakapiga kelele, “Mwondoe! Mwondoe! Msulubishe!” Pilato akawauliza, “Je, nimsulubishe mfalme wenu?” Wale viongozi wa makuhani wakamjibu, “Sisi hatuna mfalme mwingine ila Kaisari.”


## John 19:16 (id: 743019016)

16Ndipo Pilato akamkabidhi Yesu kwao ili wamsulubishe. Kwa hiyo askari wakamchukua Yesu.


## John 19:17 (id: 743019017)

17Yesu, akiwa ameubeba msalaba wake, akatoka kuelekea mahali palipoitwa Fuvu la Kichwa (kwa Kiebrania ni Golgotha).


## John 19:18 (id: 743019018)

18Hapo ndipo walipomsulubisha. Pamoja naye walisulubisha watu wengine wawili, mmoja kila upande wake, naye Yesu katikati.


## John 19:19 (id: 743019019)

19Pilato akaamuru tangazo liandikwe na liwekwe juu kwenye msalaba wa Yesu, likasema: “Yesu wa Nazareti, Mfalme wa Wayahudi.”


## John 19:20 (id: 743019020)

20Kwa kuwa mahali hapo Yesu aliposulubiwa palikuwa karibu na mjini, Wayahudi wengi walisoma maandishi haya yaliyokuwa yameandikwa kwa lugha za Kiebrania, Kiyunani na Kilatini.


## John 19:21 (id: 743019021)

21Viongozi wa makuhani wa Wayahudi wakapinga, wakamwambia Pilato, “Usiandike ‘Mfalme wa Wayahudi,’ bali andika kwamba mtu huyu alisema yeye ni mfalme wa Wayahudi.”


## John 19:22 (id: 743019022)

22Pilato akawajibu, “Nilichokwisha kuandika, nimeandika!”


## John 19:23 (id: 743019023)

23Askari walipokwisha kumsulubisha Yesu, walichukua nguo zake wakazigawa mafungu manne, kila askari fungu lake. Ila walikubaliana wasilichane lile vazi lake kwa maana lilikuwa halina mshono bali limefumwa tangu juu hadi chini.


## John 19:24 (id: 743019024)

24Wakaambiana, “Tusilichane ila tulipigie kura ili kuamua ni nani atalichukua.” Hili lilitukia ili Maandiko yapate kutimizwa yale yaliyosema, “Wanagawana nguo zangu, na vazi langu wanalipigia kura.” Hayo ndiyo waliyoyafanya wale askari.


## John 19:25 (id: 743019025)

25Wakati huo huo karibu na msalaba wa Yesu walikuwa wamesimama mama yake, na dada wa mamaye, na Maria mke wa Klopa, na Maria Magdalene.


## John 19:26 (id: 743019026)

26Yesu alipomwona mama yake mahali pale pamoja na yule mwanafunzi aliyempenda wamesimama karibu, akamwambia mama yake, “Mwanamke, huyo hapo ndiye mwanao,”


## John 19:27 (id: 743019027)

27kisha akamwambia yule mwanafunzi, “Nawe huyo hapo ndiye mama yako.” Tangu wakati huo yule mwanafunzi akamchukua mama yake Yesu nyumbani kwake.


## John 19:28 (id: 743019028)

28Baada ya haya, Yesu hali akijua kuwa mambo yote yamemalizika, alisema ili kutimiza Maandiko, “Naona kiu.”


## John 19:29 (id: 743019029)

29Hapo palikuwa na bakuli lililojaa siki. Kwa hiyo wakachovya sifongo kwenye hiyo siki, wakaiweka kwenye ufito wa mti wa hisopo, wakampelekea mdomoni.


## John 19:30 (id: 743019030)

30Baada ya kuionja hiyo siki, Yesu akasema, “Imekwisha.” Akainamisha kichwa chake, akaitoa roho yake.


## John 19:31 (id: 743019031)

31Kwa kuwa ilikuwa siku ya Maandalio ya Pasaka, Wayahudi hawakutaka miili ibaki msalabani siku ya Sabato, hasa kwa kuwa hiyo Sabato ingekuwa Sikukuu. Wakamwomba Pilato aamuru miguu ya wale waliosulubiwa ivunjwe ili wafe haraka miili iondolewe kwenye misalaba.


## John 19:32 (id: 743019032)

32Kwa hiyo askari wakaenda wakavunja miguu ya mtu wa kwanza aliyesulubiwa pamoja na Yesu na yule mwingine pia.


## John 19:33 (id: 743019033)

33Lakini walipomkaribia Yesu, wakaona ya kuwa amekwisha kufa, hivyo hawakuvunja miguu yake.


## John 19:34 (id: 743019034)

34Badala yake mmoja wa wale askari akamchoma mkuki ubavuni na mara pakatoka damu na maji.


## John 19:35 (id: 743019035)

35Mtu aliyeona mambo hayo ndiye alitoa ushuhuda, nao ushuhuda wake ni kweli. Anajua kuwa anasema kweli, naye anashuhudia ili pia nanyi mpate kuamini.


## John 19:36 (id: 743019036)

36Kwa maana mambo haya yalitukia ili Maandiko yapate kutimia, yale yasemayo, “Hakuna hata mfupa wake mmoja utakaovunjwa.”


## John 19:37 (id: 743019037)

37Tena Andiko lingine lasema, “Watamtazama yeye waliyemchoma.”


## John 19:38 (id: 743019038)

38Baada ya mambo haya, Yosefu wa Arimathaya, aliyekuwa mfuasi wa Yesu, ingawa kwa siri kwa sababu ya kuwaogopa Wayahudi, alimwomba Pilato ruhusa ili kuuchukua mwili wa Yesu. Pilato alimruhusu, hivyo akaja, akauchukua.


## John 19:39 (id: 743019039)

39Naye Nikodemo, yule ambaye kwanza alimwendea Yesu usiku, akaja, akaleta mchanganyiko wa manemane na manukato, yenye uzito wa zaidi ya kilo thelathini


## John 19:40 (id: 743019040)

40Wakauchukua mwili wa Yesu, wakaufunga katika sanda ya kitani safi pamoja na yale manukato, kama ilivyokuwa desturi ya Wayahudi.


## John 19:41 (id: 743019041)

41Basi palikuwa na bustani karibu na mahali pale aliposulubiwa, na pale ndani ya ile bustani palikuwa na kaburi jipya, ambalo halikuwa limezikiwa mtu bado.


## John 19:42 (id: 743019042)

42Kwa hiyo, kwa kuwa ilikuwa siku ya Wayahudi ya Maandalio, nalo kaburi hilo lilikuwa karibu, wakamzika Yesu humo.


## John 20:1 (id: 743020001)

1Alfajiri na mapema siku ya kwanza ya juma, kulipokuwa kungali giza bado, Maria Magdalene alikwenda kaburini na kukuta lile jiwe limeondolewa penye ingilio.


## John 20:2 (id: 743020002)

2Hivyo akaja akikimbia kwa Simoni Petro pamoja na yule mwanafunzi mwingine ambaye Yesu alimpenda, na kusema, “Wamemwondoa Bwana kaburini, na hatujui walikomweka!”


## John 20:3 (id: 743020003)

3Petro na yule mwanafunzi mwingine wakaondoka mara kuelekea kaburini.


## John 20:4 (id: 743020004)

4Wote wawili walikuwa wanakimbia, lakini yule mwanafunzi mwingine akakimbia mbio zaidi kuliko Petro, akatangulia kufika kaburini.


## John 20:5 (id: 743020005)

5Alipofika, akainama na kuchungulia mle kaburini, akaona vile vitambaa vya kitani mle ndani, lakini hakuingia.


## John 20:6 (id: 743020006)

6Ndipo Simoni Petro akaja, akimfuata nyuma akaenda moja kwa moja hadi ndani ya kaburi. Naye akaona vile vitambaa vya ile sanda vikiwa pale chini


## John 20:7 (id: 743020007)

7na kile kitambaa kilichokuwa kichwani mwa Yesu. Kitambaa hicho kilikuwa kimekunjwa mahali pa peke yake, mbali na vile vitambaa vya kitani vya ile sanda.


## John 20:8 (id: 743020008)

8Kisha yule mwanafunzi aliyetangulia kufika kaburini naye akaingia ndani, akaona, akaamini,


## John 20:9 (id: 743020009)

9(kwa kuwa mpaka wakati huo walikuwa bado hawajaelewa kutoka Maandiko kwamba ilikuwa lazima Yesu afufuke kutoka kwa wafu).


## John 20:10 (id: 743020010)

10Kisha hao wanafunzi wakaondoka wakarudi nyumbani kwao.


## John 20:11 (id: 743020011)

11Lakini Maria Magdalene akasimama nje ya kaburi akilia. Alipokuwa akilia, akainama, kuchungulia mle kaburini,


## John 20:12 (id: 743020012)

12naye akaona malaika wawili wamevaa mavazi meupe, wameketi pale mwili wa Yesu ulipokuwa umelazwa, mmoja upande wa kichwani na mwingine upande wa miguuni.


## John 20:13 (id: 743020013)

13Wakamuuliza Maria, “Mwanamke, mbona unalia?” Akawaambia, “Nalia kwa kuwa wamemchukua Bwana wangu na sijui walikomweka.”


## John 20:14 (id: 743020014)

14Baada ya kusema hayo, akageuka, akamwona Yesu amesimama, lakini hakumtambua.


## John 20:15 (id: 743020015)

15Yesu akamwambia, “Mwanamke, mbona unalia? Unamtafuta nani?” Maria akidhani ya kuwa aliyekuwa anaongea naye ni mtunza bustani, kwa hiyo akamwambia, “Bwana, kama ni wewe umemchukua, tafadhali nionyeshe ulikomweka, nami nitamchukua.”


## John 20:16 (id: 743020016)

16Yesu akamwita, “Maria!” Ndipo Maria akamgeukia Yesu na kusema naye kwa Kiebrania, “Rabboni!” (maana yake Mwalimu).


## John 20:17 (id: 743020017)

17Yesu akamwambia, “Usinishike, kwa maana sijapaa kwenda kwa Baba. Lakini nenda kwa ndugu zangu ukawaambie, ‘Ninapaa kwenda kwa Baba yangu ambaye ni Baba yenu, kwa Mungu wangu ambaye ni Mungu wenu.’ ”


## John 20:18 (id: 743020018)

18Kwa hiyo Maria Magdalene akaenda kuwatangazia wanafunzi wa Yesu, akisema, “Nimemwona Bwana!” Naye akawaambia kwamba Yesu alikuwa amemweleza mambo hayo yote.


## John 20:19 (id: 743020019)

19Ikawa jioni ya ile siku ya kwanza ya juma, wanafunzi wake walikuwa pamoja, milango ikiwa imefungwa kwa kuwaogopa Wayahudi. Naye Yesu aliwatokea, akasimama katikati yao, akasema, “Amani iwe nanyi!”


## John 20:20 (id: 743020020)

20Baada ya kusema haya, akawaonyesha mikono yake na ubavu wake. Wanafunzi wake wakafurahi sana walipomwona Bwana.


## John 20:21 (id: 743020021)

21Yesu akawaambia tena, “Amani iwe nanyi! Kama vile Baba alivyonituma mimi, mimi nami nawatuma ninyi.”


## John 20:22 (id: 743020022)

22Naye alipokwisha kusema haya, akawavuvia, akawaambia, “Pokeeni Roho Mtakatifu.


## John 20:23 (id: 743020023)

23Mkimwondolea mtu yeyote dhambi zake, zitaondolewa, na yeyote msiyemwondolea dhambi zake, hazitaondolewa.”


## John 20:24 (id: 743020024)

24Lakini Tomaso, aliyeitwa Didimasi, yaani Pacha, mmoja wa wale kumi na wawili, hakuwa pamoja nao Yesu alipokuja.


## John 20:25 (id: 743020025)

25Hivyo wale wanafunzi wengine wakamwambia, “Tumemwona Bwana.” Lakini yeye akawaambia, “Nisipoona zile alama za misumari mikononi mwake, na kuweka kidole changu kwenye hizo alama za misumari na mkono wangu ubavuni mwake, sitaamini.”


## John 20:26 (id: 743020026)

26Baada ya siku nane, wanafunzi wake walikuwa tena pamoja ndani ya nyumba, naye Tomaso alikuwa pamoja nao. Ndipo Yesu akaja milango ikiwa imefungwa na kusimama katikati yao akasema, “Amani iwe nanyi.”


## John 20:27 (id: 743020027)

27Kisha akamwambia Tomaso, “Weka kidole chako hapa na uone mikono yangu, nyoosha mkono wako uguse ubavuni mwangu. Usiwe na shaka, bali uamini tu.”


## John 20:28 (id: 743020028)

28Tomaso akamwambia, “Bwana wangu na Mungu wangu!”


## John 20:29 (id: 743020029)

29Yesu akamwambia, “Umeamini kwa kuwa umeniona? Wamebarikiwa wale ambao hawajaona lakini wameamini.”


## John 20:30 (id: 743020030)

30Yesu alifanya miujiza mingine mingi mbele za wanafunzi wake, ambayo haikuandikwa katika kitabu hiki.


## John 20:31 (id: 743020031)

31Lakini haya yameandikwa ili mweze kuamini ya kuwa Yesu ndiye Kristo, Mwana wa Mungu, na kwa kumwamini mpate uzima katika jina lake.


## John 21:1 (id: 743021001)

1Baada ya haya Yesu akawatokea tena wanafunzi wake kando ya Bahari ya Tiberia. Yeye alijionyesha kwao hivi:


## John 21:2 (id: 743021002)

2Simoni Petro, Tomaso aitwaye Didimasi, yaani Pacha, Nathanaeli wa Kana ya Galilaya, wana wa Zebedayo na wanafunzi wengine wawili walikuwa pamoja.


## John 21:3 (id: 743021003)

3Simoni Petro akawaambia wenzake, “Mimi naenda kuvua samaki.” Nao wakamwambia, “Tutakwenda pamoja nawe.” Wakatoka, wakaingia ndani ya mashua, lakini usiku ule hawakupata chochote.


## John 21:4 (id: 743021004)

4Mara baada ya kupambazuka, Yesu akasimama ufuoni, lakini wanafunzi hawakumtambua kwamba alikuwa Yesu.


## John 21:5 (id: 743021005)

5Yesu akawaambia, “Wanangu, je, mna samaki wowote?” Wakamjibu, “La.”


## John 21:6 (id: 743021006)

6Akawaambia, “Shusheni nyavu upande wa kuume wa mashua yenu nanyi mtapata samaki.” Wakashusha nyavu na tazama wakapata samaki wengi mno hata wakashindwa kuvutia zile nyavu zilizojaa samaki ndani ya mashua.


## John 21:7 (id: 743021007)

7Yule mwanafunzi aliyependwa na Yesu akamwambia Petro, “Huyu ni Bwana!” Simoni Petro aliposikia haya, akajifunga nguo yake kwa kuwa alikuwa uchi, naye akajitosa baharini.


## John 21:8 (id: 743021008)

8Wale wanafunzi wengine wakaja kwa ile mashua huku wakikokota ule wavu uliyojaa samaki, maana hawakuwa mbali na nchi kavu, ilikuwa yapata dhiraa 200


## John 21:9 (id: 743021009)

9Walipofika ufuoni, wakaona moto wa makaa na samaki wakiokwa juu yake na mikate.


## John 21:10 (id: 743021010)

10Yesu akawaambia, “Leteni baadhi ya hao samaki mliovua sasa hivi.”


## John 21:11 (id: 743021011)

11Simoni Petro akapanda kwenye mashua na kuukokota ule wavu pwani. Ulikuwa umejaa samaki wakubwa 153\. Ingawa samaki walikuwa wengi kiasi hicho, ule wavu haukuchanika.


## John 21:12 (id: 743021012)

12Yesu akawaambia, “Njooni mpate kifungua kinywa.” Hakuna hata mmoja wa wanafunzi aliyethubutu kumuuliza, “Wewe ni nani?” Kwa sababu walijua ya kuwa ni Bwana.


## John 21:13 (id: 743021013)

13Yesu akaja, akachukua ule mkate, akawapa na vivyo hivyo akawagawia pia wale samaki.


## John 21:14 (id: 743021014)

14Hii ilikuwa mara ya tatu Yesu kuwatokea wanafunzi wake baada yake kufufuliwa kutoka kwa wafu.


## John 21:15 (id: 743021015)

15Walipokwisha kula, Yesu akamuuliza Simoni Petro, “Je, Simoni mwana wa Yohana, unanipenda kweli kuliko hawa?” Yeye akamjibu, “Ndiyo Bwana, wewe unajua ya kuwa ninakupenda.” Yesu akamwambia, “Lisha wana\-kondoo wangu.”


## John 21:16 (id: 743021016)

16Yesu akamwambia tena, “Simoni, mwana wa Yohana, wanipenda?” Petro akamjibu, “Ndiyo Bwana, wewe unajua ya kuwa ninakupenda.” Yesu akamwambia, “Chunga kondoo zangu.”


## John 21:17 (id: 743021017)

17Kwa mara ya tatu Yesu akamuuliza Petro, “Simoni mwana wa Yohana, unanipenda?” Petro akahuzunika sana kwa kuwa Yesu alimuuliza mara ya tatu, “Unanipenda?” Akamjibu, “Bwana, wewe unajua yote, unajua ya kuwa ninakupenda.” Yesu akamwambia, “Lisha kondoo wangu.


## John 21:18 (id: 743021018)

18Amin, amin nakuambia, ulipokuwa kijana ulivaa na kwenda unakotaka, lakini utakapokuwa mzee utanyoosha mikono yako na mtu mwingine atakuvika na kukupeleka usipotaka kwenda.”


## John 21:19 (id: 743021019)

19Yesu alisema haya ili kuashiria ni kifo cha aina gani Petro atakachomtukuza nacho Mungu. Kisha Yesu akamwambia Petro, “Nifuate!”


## John 21:20 (id: 743021020)

20Petro akageuka, akamwona yule mwanafunzi aliyependwa na Yesu akiwafuata. (Huyu ndiye yule mwanafunzi aliyeegama kifuani mwa Yesu walipokula naye chakula cha mwisho na kuuliza, “Bwana, ni nani atakayekusaliti?”)


## John 21:21 (id: 743021021)

21Petro alipomwona huyo mwanafunzi, akamuuliza Yesu, “Bwana na huyu je?”


## John 21:22 (id: 743021022)

22Yesu akamjibu, “Ikiwa nataka aishi mpaka nitakaporudi, inakuhusu nini? Wewe inakupasa unifuate!”


## John 21:23 (id: 743021023)

23Kwa sababu ya maneno haya ya Yesu, uvumi ukaenea miongoni mwa ndugu kwamba huyu mwanafunzi hangekufa. Lakini Yesu hakusema kuwa hangekufa. Yeye alisema tu kwamba, “Ikiwa nataka aishi mpaka nitakaporudi, inakuhusu nini?”


## John 21:24 (id: 743021024)

24Huyu ndiye yule mwanafunzi anayeshuhudia mambo haya na ndiye ambaye ameandika habari hizi. Nasi tunajua ya kuwa ushuhuda wake ni kweli.


## John 21:25 (id: 743021025)

25Lakini kuna mambo mengine mengi ambayo Yesu alifanya. Kama yote yangeliandikwa, nadhani hata ulimwengu wote usingekuwa na nafasi ya kutosha kuweka vitabu vyote ambavyo vingeandikwa. Amen.


