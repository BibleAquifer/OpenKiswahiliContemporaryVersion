# Open Kiswahili Contemporary Version

## License Information

**Open Kiswahili Contemporary Version** is based on and adapted from: _Open Kiswahili Contemporary Version_, [Biblica, Inc](https://www.biblica.com/), 2015, which is licensed under a [CC BY-SA 4.0 license](https://creativecommons.org/licenses/by-sa/4.0/legalcode.en).

This markdown version is provided under the same license.



--------------------------------

## Luke 1:1 (id: 742001001)

1Kwa kuwa watu wengi wamekaa ili kuandika habari za mambo yaliyotukia katikati yetu,


## Luke 1:2 (id: 742001002)

2kama vile yalivyokabidhiwa kwetu na wale waliokuwa mashahidi walioyaona na watumishi wa Bwana,


## Luke 1:3 (id: 742001003)

3mimi nami baada ya kuchunguza kila kitu kwa uangalifu kuanzia mwanzo, niliamua kukuandikia habari za mambo hayo, ewe mtukufu Theofilo,


## Luke 1:4 (id: 742001004)

4ili upate kujua ukweli kuhusu yale uliyofundishwa.


## Luke 1:5 (id: 742001005)

5Wakati wa Herode mfalme wa Uyahudi, palikuwa na kuhani mmoja jina lake Zekaria, ambaye alikuwa wa ukoo wa kikuhani wa Abiya. Elizabeti mkewe alikuwa pia mzao wa Aroni.


## Luke 1:6 (id: 742001006)

6Zekaria na Elizabeti mkewe wote walikuwa watu wanyofu mbele za Mungu, wakizishika amri zote za Bwana na maagizo yote bila lawama.


## Luke 1:7 (id: 742001007)

7Lakini walikuwa hawana watoto, kwa sababu Elizabeti alikuwa tasa; nao wote wawili walikuwa wazee sana.


## Luke 1:8 (id: 742001008)

8Siku moja ilipokuwa zamu ya kikundi cha Zekaria, yeye akifanya kazi ya ukuhani Hekaluni mbele za Mungu,


## Luke 1:9 (id: 742001009)

9alichaguliwa kwa kura kwa kufuata desturi za ukuhani, kuingia Hekaluni mwa Bwana ili kufukiza uvumba.


## Luke 1:10 (id: 742001010)

10Nao wakati wa kufukiza uvumba ulipowadia, wale wote waliokuwa wamekusanyika ili kuabudu walikuwa nje wakiomba.


## Luke 1:11 (id: 742001011)

11Ndipo malaika wa Bwana, akiwa amesimama upande wa kuume wa madhabahu ya kufukizia uvumba, akamtokea Zekaria.


## Luke 1:12 (id: 742001012)

12Zekaria alipomwona huyo malaika, akafadhaika sana, akajawa na hofu.


## Luke 1:13 (id: 742001013)

13Lakini malaika akamwambia, “Usiogope, Zekaria, kwa maana Mungu amesikia maombi yako. Mkeo Elizabeti atakuzalia mtoto wa kiume, nawe utamwita jina lake Yohana.


## Luke 1:14 (id: 742001014)

14Yeye atakuwa furaha na shangwe kwako, nao watu wengi watashangilia kwa sababu ya kuzaliwa kwake.


## Luke 1:15 (id: 742001015)

15Kwa kuwa atakuwa mkuu mbele za Bwana, kamwe hataonja mvinyo wala kinywaji chochote cha kulevya, naye atajazwa Roho Mtakatifu hata kabla ya kuzaliwa kwake.


## Luke 1:16 (id: 742001016)

16Naye atawageuza wengi wa wana wa Israeli warudi kwa Bwana Mungu wao.


## Luke 1:17 (id: 742001017)

17Naye atatangulia mbele za Bwana katika roho na nguvu ya Eliya, ili kuigeuza mioyo ya baba kuwaelekea watoto wao, na wasiotii warejee katika hekima ya wenye haki, ili kuliweka tayari taifa lililoandaliwa kwa ajili ya Bwana.”


## Luke 1:18 (id: 742001018)

18Zekaria akamuuliza malaika, “Jambo hilo linawezekanaje? Mimi ni mzee na mke wangu pia ana umri mkubwa.”


## Luke 1:19 (id: 742001019)

19Malaika akamjibu, akamwambia, “Mimi ni Gabrieli, nisimamaye mbele za Mungu, nami nimetumwa kwako ili nikuambie habari hizi njema.


## Luke 1:20 (id: 742001020)

20Basi sasa kwa kuwa hujaamini maneno yangu ambayo yatatimizwa kwa wakati wake, utakuwa bubu hadi siku ile mambo haya yatakapotukia.”


## Luke 1:21 (id: 742001021)

21Wakati huo watu walikuwa wanamngojea Zekaria nje huku wakishangaa kukawia kwake mle Hekaluni.


## Luke 1:22 (id: 742001022)

22Alipotoka akawa hawezi kusema nao, wao wakatambua kuwa ameona maono ndani ya Hekalu. Lakini kwa kuwa alikuwa bubu, akawa anawaashiria kwa mikono.


## Luke 1:23 (id: 742001023)

23Muda wake wa kuhudumu Hekaluni ulipomalizika, akarudi nyumbani kwake.


## Luke 1:24 (id: 742001024)

24Baada ya muda usio mrefu, Elizabeti mkewe akapata mimba, naye akajitenga kwa miezi mitano.


## Luke 1:25 (id: 742001025)

25Akasema, “Hili ndilo Bwana alilonitendea aliponiangalia kwa upendeleo na kuniondolea aibu yangu mbele ya watu.”


## Luke 1:26 (id: 742001026)

26Mwezi wa sita baada ya Elizabeti kupata mimba, Mungu alimtuma malaika Gabrieli aende Galilaya katika mji wa Nazareti,


## Luke 1:27 (id: 742001027)

27kwa mwanamwali bikira aliyekuwa ameposwa na mtu mmoja jina lake Yosefu wa nyumba ya Daudi. Jina la huyu mwanamwali bikira ni Maria.


## Luke 1:28 (id: 742001028)

28Naye malaika akaja kwake akamwambia: “Salamu, wewe uliyebarikiwa, Bwana yu pamoja nawe!”


## Luke 1:29 (id: 742001029)

29Maria akafadhaishwa sana na maneno haya, akajiuliza moyoni, “Salamu hii ni ya namna gani?”


## Luke 1:30 (id: 742001030)

30Ndipo malaika akamwambia, “Usiogope, Maria, umepata kibali kwa Mungu.


## Luke 1:31 (id: 742001031)

31Tazama, utachukua mimba, nawe utamzaa mtoto mwanaume na utamwita jina lake Yesu.


## Luke 1:32 (id: 742001032)

32Yeye atakuwa mkuu, naye ataitwa Mwana wa Aliye Juu Sana. Bwana Mungu atampa kiti cha enzi cha Daudi baba yake.


## Luke 1:33 (id: 742001033)

33Ataimiliki nyumba ya Yakobo milele, na ufalme wake hautakuwa na mwisho.”


## Luke 1:34 (id: 742001034)

34Maria akamuuliza huyo malaika, “Maadamu mimi ni bikira, jambo hili litawezekanaje?”


## Luke 1:35 (id: 742001035)

35Malaika akamjibu, “Roho Mtakatifu atakujilia juu yako, nazo nguvu zake Yeye Aliye Juu Sana zitakufunika kama kivuli. Kwa hiyo mtoto atakayezaliwa atakuwa mtakatifu, naye ataitwa Mwana wa Mungu.


## Luke 1:36 (id: 742001036)

36Tazama, jamaa yako Elizabeti amechukua mimba katika uzee wake, na huu ni mwezi wake wa sita, yeye aliyeitwa tasa.


## Luke 1:37 (id: 742001037)

37Kwa maana kwa Mungu hakuna lisilowezekana.”


## Luke 1:38 (id: 742001038)

38Maria akasema, “Tazama, mimi ni mtumishi wa Bwana. Na iwe kwangu kama ulivyosema.” Kisha malaika akaondoka, akamwacha.


## Luke 1:39 (id: 742001039)

39Wakati huo Maria akajiandaa, akaharakisha kwenda katika mji mmoja kwenye vilima vya Uyahudi.


## Luke 1:40 (id: 742001040)

40Akaingia nyumbani kwa Zekaria na kumsalimu Elizabeti.


## Luke 1:41 (id: 742001041)

41Naye Elizabeti aliposikia salamu ya Maria, mtoto aliyekuwa tumboni mwake akaruka. Elizabeti akajazwa na Roho Mtakatifu,


## Luke 1:42 (id: 742001042)

42akapaza sauti kwa nguvu akasema, “Umebarikiwa wewe miongoni mwa wanawake, naye mtoto utakayemzaa amebarikiwa.


## Luke 1:43 (id: 742001043)

43Lakini ni kwa nini mimi nimepata upendeleo kiasi hiki, hata mama wa Bwana wangu afike kwangu?


## Luke 1:44 (id: 742001044)

44Mara tu niliposikia sauti ya salamu yako, mtoto aliyeko tumboni mwangu aliruka kwa furaha.


## Luke 1:45 (id: 742001045)

45Amebarikiwa yeye aliyeamini kwamba lile Bwana alilomwambia litatimizwa.”


## Luke 1:46 (id: 742001046)

46Naye Maria akasema: “Moyo wangu wamwadhimisha Bwana,


## Luke 1:47 (id: 742001047)

47nayo roho yangu inamfurahia Mungu Mwokozi wangu,


## Luke 1:48 (id: 742001048)

48kwa kuwa ameangalia kwa fadhili unyonge wa mtumishi wake. Hakika tangu sasa vizazi vyote vitaniita aliyebarikiwa,


## Luke 1:49 (id: 742001049)

49kwa maana yeye Mwenye Nguvu amenitendea mambo ya ajabu: jina lake ni takatifu.


## Luke 1:50 (id: 742001050)

50Rehema zake huwaendea wale wamchao, kutoka kizazi hadi kizazi.


## Luke 1:51 (id: 742001051)

51Kwa kuwa ametenda mambo ya ajabu kwa mkono wake; amewatawanya wale wenye kiburi ndani ya mioyo yao.


## Luke 1:52 (id: 742001052)

52Amewashusha watawala toka kwenye viti vyao vya enzi, lakini amewainua wanyenyekevu.


## Luke 1:53 (id: 742001053)

53Amewashibisha wenye njaa kwa vitu vizuri, bali matajiri amewafukuza mikono mitupu.


## Luke 1:54 (id: 742001054)

54Amemsaidia mtumishi wake Israeli, kwa kukumbuka ahadi yake ya kumrehemu


## Luke 1:55 (id: 742001055)

55Abrahamu na uzao wake milele, kama alivyowaahidi baba zetu.”


## Luke 1:56 (id: 742001056)

56Maria akakaa na Elizabeti karibu miezi mitatu, kisha akarudi nyumbani kwake.


## Luke 1:57 (id: 742001057)

57Ulipowadia wakati wa Elizabeti kujifungua, alizaa mtoto mwanaume.


## Luke 1:58 (id: 742001058)

58Majirani zake na jamii zake wakasikia jinsi Bwana alivyomfanyia rehema kuu, nao wakafurahi pamoja naye.


## Luke 1:59 (id: 742001059)

59Siku ya nane wakaja kumtahiri mtoto, wakataka yule mtoto aitwe Zekaria, ambalo ndilo jina la baba yake.


## Luke 1:60 (id: 742001060)

60Lakini mama yake akakataa na kusema, “Hapana! Jina lake ataitwa Yohana.”


## Luke 1:61 (id: 742001061)

61Wakamwambia, “Hakuna mtu yeyote katika jamaa yako mwenye jina kama hilo.”


## Luke 1:62 (id: 742001062)

62Basi wakamfanyia Zekaria baba yake ishara ili kujua kwamba yeye angependa kumpa mtoto jina gani.


## Luke 1:63 (id: 742001063)

63Akaomba wampe kibao cha kuandikia na kwa mshangao wa kila mtu akaandika: “Jina lake ni Yohana.”


## Luke 1:64 (id: 742001064)

64Papo hapo kinywa chake kikafunguliwa na ulimi wake ukaachiwa, akawa anaongea akimsifu Mungu.


## Luke 1:65 (id: 742001065)

65Majirani wote wakajawa na hofu ya Mungu, na katika nchi yote ya vilima vya Uyahudi watu walikuwa wakinena juu ya mambo haya yote.


## Luke 1:66 (id: 742001066)

66Kila aliyesikia habari hizi alishangaa akauliza, “Je, mtoto huyu atakuwa mtu wa namna gani?” Maana mkono wa Bwana ulikuwa pamoja naye.


## Luke 1:67 (id: 742001067)

67Zekaria, baba yake, akajazwa na Roho Mtakatifu, naye akatoa unabii, akisema:


## Luke 1:68 (id: 742001068)

68“Ahimidiwe Bwana, Mungu wa Israeli, kwa kuwa amewajilia watu wake na kuwakomboa.


## Luke 1:69 (id: 742001069)

69Naye ametusimamishia pembe ya wokovu katika nyumba ya Daudi mtumishi wake,


## Luke 1:70 (id: 742001070)

70kama alivyonena kwa vinywa vya manabii wake watakatifu tangu zamani,


## Luke 1:71 (id: 742001071)

71kwamba atatuokoa kutoka kwa adui zetu, na kutoka mikononi mwao wote watuchukiao:


## Luke 1:72 (id: 742001072)

72ili kuonyesha rehema kwa baba zetu na kukumbuka Agano lake takatifu,


## Luke 1:73 (id: 742001073)

73kiapo alichomwapia baba yetu Abrahamu:


## Luke 1:74 (id: 742001074)

74kutuokoa kutoka mikononi mwa adui zetu, tupate kumtumikia yeye pasipo hofu


## Luke 1:75 (id: 742001075)

75katika utakatifu na haki mbele zake, siku zetu zote.


## Luke 1:76 (id: 742001076)

76“Nawe mtoto wangu, utaitwa nabii wa Aliye Juu Sana; kwa kuwa utamtangulia Bwana na kuandaa njia kwa ajili yake,


## Luke 1:77 (id: 742001077)

77kuwajulisha watu wake juu ya wokovu utakaopatikana kwa kusamehewa dhambi zao,


## Luke 1:78 (id: 742001078)

78kwa ajili ya wingi wa rehema za Mungu wetu, nuru itokayo juu itatuzukia


## Luke 1:79 (id: 742001079)

79ili kuwaangazia wale waishio gizani na katika uvuli wa mauti, kuiongoza miguu yetu katika njia ya amani.”


## Luke 1:80 (id: 742001080)

80Yule mtoto akakua na kuongezeka nguvu katika roho; akaishi nyikani hadi siku ile alipojionyesha hadharani kwa Waisraeli.


## Luke 2:1 (id: 742002001)

1Siku zile Kaisari Augusto alitoa amri kwamba watu wote waandikishwe katika ulimwengu wa Kirumi.


## Luke 2:2 (id: 742002002)

2(Orodha hii ndiyo ya kwanza iliyofanyika wakati Krenio alikuwa mtawala wa Shamu).


## Luke 2:3 (id: 742002003)

3Kila mtu alikwenda kuandikishwa katika mji wake alikozaliwa.


## Luke 2:4 (id: 742002004)

4Hivyo Yosefu akapanda kutoka mji wa Nazareti ulioko Galilaya kwenda Uyahudi, mpaka Bethlehemu, mji wa Daudi, kwa sababu yeye alikuwa wa ukoo na wa nyumba ya Daudi.


## Luke 2:5 (id: 742002005)

5Alikwenda huko kujiandikisha pamoja na Maria, ambaye alikuwa amemposa naye alikuwa mjamzito.


## Luke 2:6 (id: 742002006)

6Wakiwa Bethlehemu, wakati wa Maria wa kujifungua ukawa umetimia,


## Luke 2:7 (id: 742002007)

7naye akamzaa mwanawe, kifungua mimba. Akamfunika nguo za kitoto na kumlaza katika hori ya kulia ngʼombe, kwa sababu hapakuwa na nafasi katika nyumba ya wageni.


## Luke 2:8 (id: 742002008)

8Katika eneo lile walikuwako wachungaji waliokuwa wakikaa mashambani, wakilinda makundi yao ya kondoo usiku.


## Luke 2:9 (id: 742002009)

9Ghafula tazama, malaika wa Bwana akawatokea, nao utukufu wa Bwana ukawangʼaria kotekote, wakaingiwa na hofu.


## Luke 2:10 (id: 742002010)

10Lakini malaika akawaambia: “Msiogope. Kwa maana tazama nawaletea habari njema za furaha itakayokuwa kwa watu wote.


## Luke 2:11 (id: 742002011)

11Leo katika mji wa Daudi kwa ajili yenu amezaliwa Mwokozi, ndiye Kristo Bwana.


## Luke 2:12 (id: 742002012)

12Hii ndiyo itakayokuwa ishara kwenu: Mtamkuta mtoto mchanga amefunikwa nguo za kitoto na kulazwa katika hori ya kulia ngʼombe.”


## Luke 2:13 (id: 742002013)

13Ghafula pakawa na jeshi kubwa la mbinguni pamoja na huyo malaika wakimsifu Mungu wakisema,


## Luke 2:14 (id: 742002014)

14“Atukuzwe Mungu juu mbinguni, na duniani iwe amani kwa watu aliowaridhia.”


## Luke 2:15 (id: 742002015)

15Hao malaika walipokwisha kuondoka na kwenda zao mbinguni, wale wachungaji wakasemezana wao kwa wao, “Twendeni Bethlehemu tukaone mambo haya ya ajabu yaliyotukia, ambayo Bwana ametuambia habari zake.”


## Luke 2:16 (id: 742002016)

16Hivyo wakaenda haraka Bethlehemu, wakawakuta Maria na Yosefu na yule mtoto mchanga akiwa amelala katika hori la kulia ngʼombe.


## Luke 2:17 (id: 742002017)

17Walipomwona yule mtoto, wakawaeleza yale waliyokuwa wameambiwa kuhusu huyo mtoto.


## Luke 2:18 (id: 742002018)

18Nao wote waliosikia habari hizi wakastaajabia yale waliyoambiwa na wale wachungaji wa kondoo.


## Luke 2:19 (id: 742002019)

19Lakini Maria akayaweka mambo haya yote moyoni mwake na kuyatafakari.


## Luke 2:20 (id: 742002020)

20Wale wachungaji wakarudi, huku wakimtukuza Mungu na kumsifu kwa ajili ya mambo yote waliyokuwa wameambiwa na kuyaona.


## Luke 2:21 (id: 742002021)

21Hata zilipotimia siku nane, ulikuwa ndio wakati wa kumtahiri mtoto, akaitwa Yesu, jina alilokuwa amepewa na malaika kabla hajatungwa mimba.


## Luke 2:22 (id: 742002022)

22Ulipotimia wakati wa utakaso wake Maria kwa mujibu wa Sheria ya Mose, basi Yosefu na Maria walimpeleka mtoto Yerusalemu, ili kumweka wakfu kwa Bwana


## Luke 2:23 (id: 742002023)

23(kama ilivyoandikwa katika Sheria ya Bwana, kwamba, “Kila mtoto wa kiume kifungua mimba atawekwa wakfu kwa Bwana”),


## Luke 2:24 (id: 742002024)

24na pia kutoa dhabihu kulingana na yale yaliyonenwa katika Sheria ya Bwana: “Hua wawili au makinda mawili ya njiwa.”


## Luke 2:25 (id: 742002025)

25Basi alikuwako huko Yerusalemu mtu mmoja jina lake Simeoni, ambaye alikuwa mwenye haki na mcha Mungu, akitarajia faraja ya Israeli, na Roho Mtakatifu alikuwa juu yake.


## Luke 2:26 (id: 742002026)

26Roho Mtakatifu alikuwa amemfunulia kuwa hatakufa kabla hajamwona Kristo wa Bwana.


## Luke 2:27 (id: 742002027)

27Simeoni, akiwa ameongozwa na Roho Mtakatifu, alikwenda Hekaluni. Wazazi walipomleta mtoto Yesu ili kumfanyia kama ilivyokuwa desturi ya Sheria,


## Luke 2:28 (id: 742002028)

28ndipo Simeoni akampokea mtoto mikononi mwake na kumsifu Mungu, akisema:


## Luke 2:29 (id: 742002029)

29“Bwana Mwenyezi, kama ulivyoahidi, sasa wamruhusu mtumishi wako aende zake kwa amani.


## Luke 2:30 (id: 742002030)

30Kwa maana macho yangu yameuona wokovu wako,


## Luke 2:31 (id: 742002031)

31ulioweka tayari machoni pa watu wote,


## Luke 2:32 (id: 742002032)

32nuru kwa ajili ya ufunuo kwa watu wa Mataifa na kwa ajili ya utukufu kwa watu wako Israeli.”


## Luke 2:33 (id: 742002033)

33Naye Yosefu na mama yake mtoto wakastaajabu kwa yale yaliyokuwa yamesemwa kumhusu huyo mtoto.


## Luke 2:34 (id: 742002034)

34Kisha Simeoni akawabariki, akamwambia Maria mama yake, “Mtoto huyu amewekwa kwa makusudi ya kuanguka na kuinuka kwa wengi katika Israeli. Atakuwa ishara ambayo watu watanena dhidi yake,


## Luke 2:35 (id: 742002035)

35ili mawazo ya mioyo mingi yadhihirike. Nao upanga utauchoma moyo wako.”


## Luke 2:36 (id: 742002036)

36Tena alikuwako Hekaluni nabii mmoja mwanamke, jina lake Ana binti Fanueli, wa kabila la Asheri. Alikuwa mzee sana; naye alikuwa ameolewa na kuishi na mume kwa miaka saba tu, kisha mumewe akafa.


## Luke 2:37 (id: 742002037)

37Hivyo alikuwa mjane na umri wake ulikuwa miaka themanini na minne. Yeye hakuondoka humo Hekaluni usiku wala mchana, bali alikuwa akimwabudu Mungu, akifunga na kuomba.


## Luke 2:38 (id: 742002038)

38Wakati huo huo, Ana alikuja akaanza kusifu, akimshukuru Mungu na kusema habari za huyo mtoto kwa watu wote waliokuwa wakitarajia ukombozi wa Yerusalemu.


## Luke 2:39 (id: 742002039)

39Yosefu na Maria walipokuwa wamekamilisha mambo yote yaliyotakiwa na Sheria ya Bwana, walirudi mjini kwao Nazareti huko Galilaya.


## Luke 2:40 (id: 742002040)

40Naye yule mtoto akakua na kuongezeka nguvu, akiwa amejaa hekima, na neema ya Mungu ilikuwa juu yake.


## Luke 2:41 (id: 742002041)

41Kila mwaka Yosefu na Maria mama yake Yesu walikuwa na desturi ya kwenda Yerusalemu kwa ajili ya Sikukuu ya Pasaka.


## Luke 2:42 (id: 742002042)

42Yesu alipokuwa na umri wa miaka kumi na miwili, walipanda kwenda kwenye Sikukuu hiyo kama ilivyokuwa desturi.


## Luke 2:43 (id: 742002043)

43Baada ya Sikukuu kumalizika, wakati Yosefu na Maria mama yake walipokuwa wakirudi nyumbani, Yesu alibaki Yerusalemu lakini hawakutambua.


## Luke 2:44 (id: 742002044)

44Wao wakidhani kuwa yuko miongoni mwa wasafiri, walienda mwendo wa kutwa nzima. Ndipo wakaanza kumtafuta miongoni mwa jamaa zao na marafiki.


## Luke 2:45 (id: 742002045)

45Walipomkosa walirudi Yerusalemu ili kumtafuta.


## Luke 2:46 (id: 742002046)

46Baada ya siku tatu wakamkuta ndani ya Hekalu, akiwa ameketi katikati ya walimu wa sheria, akiwasikiliza na kuwauliza maswali.


## Luke 2:47 (id: 742002047)

47Wote waliomsikia walistaajabishwa na uwezo wake mkubwa wa kuelewa, na majibu aliyoyatoa.


## Luke 2:48 (id: 742002048)

48Yosefu na Maria mama yake walipomwona walishangaa. Mama yake akamuuliza, “Mwanangu, mbona umetufanyia hivi? Tazama, mimi na baba yako tumekuwa tukikutafuta kwa wasiwasi mkubwa kila mahali.”


## Luke 2:49 (id: 742002049)

49Yesu akawaambia, “Kwa nini kunitafuta? Hamkujua kwamba imenipasa kuwa katika nyumba ya Baba yangu?”


## Luke 2:50 (id: 742002050)

50Lakini wao hawakuelewa maana ya lile alilowaambia.


## Luke 2:51 (id: 742002051)

51Ndipo akashuka pamoja nao hadi Nazareti, naye alikuwa mtiifu kwao. Lakini mama yake akayaweka moyoni mwake mambo haya yote.


## Luke 2:52 (id: 742002052)

52Naye Yesu akakua katika hekima na kimo, akimpendeza Mungu na wanadamu.


## Luke 3:1 (id: 742003001)

1Katika mwaka wa kumi na tano wa utawala wa Kaisari Tiberio, Pontio Pilato akiwa mtawala wa Uyahudi, Herode akiwa mfalme wa Galilaya, Filipo ndugu yake akiwa mfalme wa Iturea na nchi ya Trakoniti, na Lisania akiwa mfalme wa Abilene,


## Luke 3:2 (id: 742003002)

2nao Anasi na Kayafa wakiwa makuhani wakuu, neno la Mungu likamjia Yohana, mwana wa Zekaria huko jangwani.


## Luke 3:3 (id: 742003003)

3Akaenda katika nchi yote kandokando ya Mto Yordani, akihubiri ubatizo wa toba kwa ajili ya msamaha wa dhambi.


## Luke 3:4 (id: 742003004)

4Kama ilivyoandikwa katika kitabu cha nabii Isaya: “Sauti ya mtu aliaye nyikani, ‘Itengenezeni njia ya Bwana, yanyoosheni mapito yake.


## Luke 3:5 (id: 742003005)

5Kila bonde litajazwa, kila mlima na kilima vitashushwa. Njia zilizopinda zitanyooshwa, na zilizoparuza zitasawazishwa.


## Luke 3:6 (id: 742003006)

6Nao watu wote watauona wokovu wa Mungu.’ ”


## Luke 3:7 (id: 742003007)

7Yohana akauambia ule umati wa watu uliokuwa unakuja ili kubatizwa naye, “Ninyi watoto wa nyoka! Ni nani aliyewaonya kuikimbia ghadhabu inayokuja?


## Luke 3:8 (id: 742003008)

8Basi zaeni matunda yastahiliyo toba. Wala msianze kusema mioyoni mwenu kuwa, ‘Sisi tunaye Abrahamu, baba yetu.’ Kwa maana nawaambia kuwa Mungu anaweza kumwinulia Abrahamu watoto kutoka mawe haya.


## Luke 3:9 (id: 742003009)

9Hata sasa shoka limeshawekwa tayari kwenye shina la kila mti. Basi kila mti usiozaa matunda mazuri hukatwa na kutupwa motoni.”


## Luke 3:10 (id: 742003010)

10Ule umati wa watu ukamuuliza, “Inatupasa tufanyeje basi?”


## Luke 3:11 (id: 742003011)

11Yohana akawaambia, “Aliye na kanzu mbili amgawie asiye nayo, naye aliye na chakula na afanye vivyo hivyo.”


## Luke 3:12 (id: 742003012)

12Watoza ushuru nao wakaja ili wabatizwe, wakamuuliza, “Bwana na sisi inatupasa tufanyeje?”


## Luke 3:13 (id: 742003013)

13Akawaambia, “Msichukue zaidi ya kiwango mlichopangiwa.”


## Luke 3:14 (id: 742003014)

14Askari nao wakamuuliza, “Je, nasi inatupasa tufanye nini?” Akawaambia, “Msimdhulumu mtu wala msimshtaki mtu kwa uongo, bali mridhike na mishahara yenu.”


## Luke 3:15 (id: 742003015)

15Watu walikuwa na matazamio makubwa. Wakawa wanajiuliza mioyoni mwao iwapo Yohana angeweza kuwa ndiye Kristo.


## Luke 3:16 (id: 742003016)

16Yohana akawajibu akawaambia, “Mimi nawabatiza kwa maji. Lakini atakuja aliye na nguvu kuniliko mimi, ambaye sistahili hata kufungua kamba za viatu vyake. Yeye atawabatiza kwa Roho Mtakatifu na kwa moto.


## Luke 3:17 (id: 742003017)

17Pepeto lake liko mkononi, tayari kusafisha sakafu yake ya kupuria na kuikusanya ngano ghalani, lakini makapi atayateketeza kwa moto usiozimika.”


## Luke 3:18 (id: 742003018)

18Basi, kwa maonyo mengine mengi Yohana aliwasihi na kuwahubiria watu Habari Njema.


## Luke 3:19 (id: 742003019)

19Lakini Yohana alipomkemea Mfalme Herode kuhusu uhusiano wake na Herodia, mke wa ndugu yake, na maovu mengine aliyokuwa amefanya,


## Luke 3:20 (id: 742003020)

20Herode aliongezea jambo hili kwa hayo mengine yote: alimfunga Yohana gerezani.


## Luke 3:21 (id: 742003021)

21Baada ya watu wote kubatizwa, Yesu naye akabatizwa. Naye alipokuwa akiomba, mbingu zilifunguka.


## Luke 3:22 (id: 742003022)

22Roho Mtakatifu akashuka juu yake kwa umbo kama la hua, nayo sauti kutoka mbinguni ikasema: “Wewe ni Mwanangu mpendwa; nami nimependezwa nawe sana.”


## Luke 3:23 (id: 742003023)

23Yesu alikuwa na umri wa miaka thelathini alipoanza huduma yake. Alikuwa akidhaniwa kuwa mwana wa Yosefu, Yosefu alikuwa mwana wa Eli,


## Luke 3:24 (id: 742003024)

24Eli alikuwa mwana wa Mathati, Mathati alikuwa mwana wa Lawi, Lawi alikuwa mwana wa Melki, Melki alikuwa mwana wa Yanai, Yanai alikuwa mwana wa Yosefu,


## Luke 3:25 (id: 742003025)

25Yosefu alikuwa mwana wa Matathia, Matathia alikuwa mwana wa Amosi, Amosi alikuwa mwana wa Nahumu, Nahumu alikuwa mwana wa Esli, Esli alikuwa mwana wa Nagai,


## Luke 3:26 (id: 742003026)

26Nagai alikuwa mwana wa Maathi, Maathi alikuwa mwana wa Matathia, Matathia alikuwa mwana wa Semeini, Semeini alikuwa mwana wa Yoseki, Yoseki alikuwa mwana wa Yoda,


## Luke 3:27 (id: 742003027)

27Yoda alikuwa mwana wa Yoanani, Yoanani alikuwa mwana wa Resa, Resa alikuwa mwana wa Zerubabeli, Zerubabeli alikuwa mwana wa Shealtieli, Shealtieli alikuwa mwana wa Neri,


## Luke 3:28 (id: 742003028)

28Neri alikuwa mwana wa Melki, Melki alikuwa mwana wa Adi, Adi alikuwa mwana wa Kosamu, Kosamu alikuwa mwana wa Elmadamu, Elmadamu alikuwa mwana wa Eri,


## Luke 3:29 (id: 742003029)

29Eri alikuwa mwana wa Yoshua, Yoshua alikuwa mwana wa Eliezeri, Eliezeri alikuwa mwana wa Yorimu, Yorimu alikuwa mwana wa Mathati, Mathati alikuwa mwana wa Lawi,


## Luke 3:30 (id: 742003030)

30Lawi alikuwa mwana wa Simeoni, Simeoni alikuwa mwana wa Yuda, Yuda alikuwa mwana wa Yosefu, Yosefu alikuwa mwana wa Yonamu, Yonamu alikuwa mwana wa Eliakimu, Eliakimu alikuwa mwana wa Melea,


## Luke 3:31 (id: 742003031)

31Melea alikuwa mwana wa Mena, Mena alikuwa mwana wa Matatha, Matatha alikuwa mwana wa Nathani, Nathani alikuwa mwana wa Daudi,


## Luke 3:32 (id: 742003032)

32Daudi alikuwa mwana wa Yese, Yese alikuwa mwana wa Obedi, Obedi alikuwa mwana wa Boazi, Boazi alikuwa mwana wa Salmoni, Salmoni alikuwa mwana wa Nashoni,


## Luke 3:33 (id: 742003033)

33Nashoni alikuwa mwana wa Aminadabu, Aminadabu alikuwa mwana wa Aramu, Aramu alikuwa mwana wa Hesroni, Hesroni alikuwa mwana wa Peresi, Peresi alikuwa mwana wa Yuda,


## Luke 3:34 (id: 742003034)

34Yuda alikuwa mwana wa Yakobo, Yakobo alikuwa mwana wa Isaki, Isaki alikuwa mwana wa Abrahamu, Abrahamu alikuwa mwana wa Tera, Tera alikuwa mwana wa Nahori,


## Luke 3:35 (id: 742003035)

35Nahori alikuwa mwana wa Serugi, Serugi alikuwa mwana wa Reu, Reu alikuwa mwana wa Pelegi, Pelegi alikuwa mwana wa Eberi, Eberi alikuwa mwana wa Sala,


## Luke 3:36 (id: 742003036)

36Sala alikuwa mwana wa Kenani, Kenani alikuwa mwana wa Arfaksadi, Arfaksadi alikuwa mwana wa Shemu, Shemu alikuwa mwana wa Noa, Noa alikuwa mwana wa Lameki,


## Luke 3:37 (id: 742003037)

37Lameki alikuwa mwana wa Methusela, Methusela alikuwa mwana wa Enoki, Enoki alikuwa mwana wa Yaredi, Yaredi alikuwa mwana wa Mahalaleli, Mahalaleli alikuwa mwana wa Kenani,


## Luke 3:38 (id: 742003038)

38Kenani alikuwa mwana wa Enoshi, Enoshi alikuwa mwana wa Sethi, Sethi alikuwa mwana wa Adamu, Adamu alikuwa mwana wa Mungu.


## Luke 4:1 (id: 742004001)

1Yesu, akiwa amejaa Roho Mtakatifu, akarudi kutoka Yordani. Akaongozwa na Roho Mtakatifu hadi nyikani,


## Luke 4:2 (id: 742004002)

2mahali ambako kwa siku arobaini alikuwa akijaribiwa na ibilisi. Kwa siku zote hizo hakula chochote, hivyo baada ya muda huo akaona njaa.


## Luke 4:3 (id: 742004003)

3Ibilisi akamwambia, “Ikiwa wewe ni Mwana wa Mungu, amuru jiwe hili liwe mkate.”


## Luke 4:4 (id: 742004004)

4Yesu akajibu akamwambia, “Imeandikwa: ‘Mtu haishi kwa mkate tu.’ ”


## Luke 4:5 (id: 742004005)

5Ibilisi akampeleka hadi juu ya mlima mrefu akamwonyesha milki zote za dunia kwa mara moja.


## Luke 4:6 (id: 742004006)

6Akamwambia, “Nitakupa mamlaka juu ya milki hizi na fahari zake zote, kwa maana zimekabidhiwa mkononi mwangu nami ninaweza kumpa yeyote ninayetaka.


## Luke 4:7 (id: 742004007)

7Hivyo ikiwa utanisujudia na kuniabudu, vyote vitakuwa vyako.”


## Luke 4:8 (id: 742004008)

8Yesu akamjibu, “Imeandikwa: ‘Mwabudu Bwana Mungu wako na umtumikie yeye peke yake.’ ”


## Luke 4:9 (id: 742004009)

9Kisha ibilisi akampeleka mpaka Yerusalemu, akamweka juu ya mnara mrefu wa Hekalu, akamwambia, “Kama wewe ndiwe Mwana wa Mungu, jitupe chini kutoka hapa,


## Luke 4:10 (id: 742004010)

10kwa maana imeandikwa: “ ‘Atakuagizia malaika zake ili wakulinde;


## Luke 4:11 (id: 742004011)

11nao watakuchukua mikononi mwao, usije ukajikwaa mguu wako katika jiwe.’ ”


## Luke 4:12 (id: 742004012)

12Yesu akamjibu, “Imesemwa, ‘Usimjaribu Bwana Mungu wako.’ ”


## Luke 4:13 (id: 742004013)

13Ibilisi alipomaliza kila jaribu, akamwacha Yesu mpaka wakati mwingine ufaao.


## Luke 4:14 (id: 742004014)

14Kisha Yesu akarudi mpaka Galilaya, akiwa amejaa nguvu za Roho Mtakatifu, nazo habari zake zikaenea katika sehemu zote za nchi za kandokando.


## Luke 4:15 (id: 742004015)

15Akaanza kufundisha kwenye masinagogi yao, na kila mmoja akamsifu.


## Luke 4:16 (id: 742004016)

16Yesu akaenda Nazareti, alipolelewa, na siku ya Sabato alikwenda katika sinagogi kama ilivyokuwa desturi yake. Akasimama ili asome,


## Luke 4:17 (id: 742004017)

17naye akapewa kitabu cha nabii Isaya, akakifungua na kukuta mahali palipoandikwa:


## Luke 4:18 (id: 742004018)

18“Roho wa Bwana yu juu yangu, kwa sababu amenitia mafuta kuwahubiria maskini habari njema. Amenituma kuwatangazia wafungwa kufunguliwa kwao, na vipofu kupata kuona tena, kuwaweka huru wanaoonewa,


## Luke 4:19 (id: 742004019)

19na kutangaza mwaka wa Bwana uliokubalika.”


## Luke 4:20 (id: 742004020)

20Kisha akakifunga kitabu, akamrudishia mtumishi na akaketi. Watu wote waliokuwamo katika sinagogi wakamkazia macho.


## Luke 4:21 (id: 742004021)

21Ndipo akaanza kwa kuwaambia, “Leo Andiko hili limetimia mkiwa mnasikia.”


## Luke 4:22 (id: 742004022)

22Wote waliokuwako wakamsifu na kuyastaajabia maneno yake yaliyojaa neema, wakaulizana, “Je, huyu si mwana wa Yosefu?”


## Luke 4:23 (id: 742004023)

23Yesu akawaambia, “Bila shaka mtatumia mithali hii: ‘Tabibu, jiponye mwenyewe! Mambo yale tuliyosikia kwamba uliyafanya huko Kapernaumu, yafanye na hapa kwenye mji wako.’ ”


## Luke 4:24 (id: 742004024)

24Yesu akasema, “Amin, nawaambia, hakuna nabii anayekubalika katika mji wake mwenyewe.


## Luke 4:25 (id: 742004025)

25Lakini ukweli ni kwamba palikuwa na wajane wengi katika Israeli wakati wa Eliya, mbingu zilipofungwa kwa miaka mitatu na miezi sita pakawa na njaa kuu katika nchi nzima.


## Luke 4:26 (id: 742004026)

26Hata hivyo Eliya hakutumwa hata kwa mmoja wao, bali kwa mjane mmoja wa Sarepta katika nchi ya Sidoni.


## Luke 4:27 (id: 742004027)

27Pia palikuwa na wengi wenye ukoma katika Israeli katika siku za nabii Elisha, lakini hakuna hata mmoja wao aliyetakaswa, isipokuwa Naamani mtu wa Shamu.”


## Luke 4:28 (id: 742004028)

28Watu wote katika sinagogi waliposikia maneno haya, wakakasirika sana.


## Luke 4:29 (id: 742004029)

29Wakasimama, wakamtoa nje ya mji, wakamchukua hadi kwenye kilele cha mlima mahali ambapo mji huo ulikuwa umejengwa, ili wamtupe chini kutoka kwenye mteremko mkali.


## Luke 4:30 (id: 742004030)

30Lakini yeye akapita papo hapo katikati ya huo umati wa watu akaenda zake.


## Luke 4:31 (id: 742004031)

31Kisha Yesu akashuka kwenda Kapernaumu, mji wa Galilaya, na katika siku ya Sabato akawa anafundisha.


## Luke 4:32 (id: 742004032)

32Wakashangazwa sana na mafundisho yake, maana maneno yake yalikuwa na mamlaka.


## Luke 4:33 (id: 742004033)

33Ndani ya sinagogi palikuwa na mtu aliyekuwa amepagawa na pepo mchafu. Naye akapiga kelele kwa nguvu akisema,


## Luke 4:34 (id: 742004034)

34“Tuache! Tuna nini nawe, Yesu wa Nazareti? Je, umekuja kutuangamiza? Ninakujua wewe ni nani. Wewe ndiwe Aliye Mtakatifu wa Mungu!”


## Luke 4:35 (id: 742004035)

35Basi Yesu akamkemea yule pepo mchafu, akisema, “Nyamaza kimya! Nawe umtoke!” Yule pepo mchafu akamwangusha yule mtu chini mbele yao wote, akatoka pasipo kumdhuru.


## Luke 4:36 (id: 742004036)

36Watu wote wakashangaa, wakaambiana, “Mafundisho haya ni ya namna gani? Anawaamuru pepo wachafu kwa mamlaka na nguvu, nao wanatoka!”


## Luke 4:37 (id: 742004037)

37Habari zake zikaanza kuenea kila mahali katika sehemu ile.


## Luke 4:38 (id: 742004038)

38Yesu akatoka katika sinagogi, akaenda nyumbani kwa Simoni. Basi huko alimkuta mama mkwe wa Simoni akiwa ameshikwa na homa kali, nao wakamwomba Yesu amsaidie.


## Luke 4:39 (id: 742004039)

39Hivyo Yesu akamwinamia na kukemea ile homa, nayo ikamwacha. Akaamka saa ile ile, naye akaanza kuwahudumia.


## Luke 4:40 (id: 742004040)

40Jua lilipokuwa linatua, watu wakamletea Yesu watu wote waliokuwa na maradhi mbalimbali, naye akaweka mikono yake juu ya kila mgonjwa, naye akawaponya.


## Luke 4:41 (id: 742004041)

41Pepo wachafu pia wakawatoka watu wengi, nao walipokuwa wakitoka wakapiga kelele, wakisema: “Wewe ni Mwana wa Mungu!” Lakini Yesu akawakemea na kuwazuia wasiseme, kwa maana walimjua kuwa yeye ndiye Kristo.


## Luke 4:42 (id: 742004042)

42Kesho yake, kulipopambazuka, Yesu alikwenda mahali pa faragha. Watu wengi wakawa wanamtafuta kila mahali, nao walipomwona wakajaribu kumzuia asiondoke.


## Luke 4:43 (id: 742004043)

43Lakini yeye akawaambia, “Imenipasa kuhubiri habari njema za Ufalme wa Mungu katika miji mingine pia, kwa maana kwa kusudi hili nilitumwa.”


## Luke 4:44 (id: 742004044)

44Naye aliendelea kuhubiri katika masinagogi ya Uyahudi.


## Luke 5:1 (id: 742005001)

1Siku moja Yesu alipokuwa amesimama karibu na Ziwa la Genesareti, watu wengi wakiwa wanasongana kumzunguka ili wapate kusikia neno la Mungu,


## Luke 5:2 (id: 742005002)

2akaona mashua mbili ukingoni mwa ziwa, zikiwa zimeachwa hapo na wavuvi waliokuwa wanaosha nyavu zao.


## Luke 5:3 (id: 742005003)

3Akaingia katika mojawapo ya hizo mashua ambayo ilikuwa ya Simoni, akamwomba aisogeze ndani ya maji kidogo kutoka ufuoni. Kisha akaketi na kufundisha watu akiwa mle ndani ya mashua.


## Luke 5:4 (id: 742005004)

4Alipomaliza kunena, akamwambia Simoni, “Sasa peleka mashua hadi kilindini kisha mshushe nyavu zenu mkavue samaki.”


## Luke 5:5 (id: 742005005)

5Simoni akamjibu, “Bwana, tumefanya kazi ya kuchosha usiku kucha na hatukuvua chochote. Lakini, kwa neno lako nitazishusha nyavu.”


## Luke 5:6 (id: 742005006)

6Nao walipozishusha nyavu zao, wakavua samaki wengi sana, nyavu zao zikajaa zikaanza kukatika.


## Luke 5:7 (id: 742005007)

7Wakawaashiria wavuvi wenzao kwenye ile mashua nyingine ili waje kuwasaidia. Wakaja, wakajaza mashua zote mbili samaki hata zikaanza kuzama.


## Luke 5:8 (id: 742005008)

8Simoni Petro alipoona haya yaliyotukia, alianguka miguuni mwa Yesu na kumwambia, “Bwana, ondoka kwangu. Mimi ni mtu mwenye dhambi!”


## Luke 5:9 (id: 742005009)

9Kwa kuwa yeye na wavuvi wenzake walikuwa wameshangazwa sana na wingi wa samaki waliokuwa wamepata.


## Luke 5:10 (id: 742005010)

10Vivyo hivyo wenzake Simoni, yaani Yakobo na Yohana, wana wa Zebedayo, walishangazwa pia. Ndipo Yesu akamwambia Simoni, “Usiogope, tangu sasa utakuwa mvuvi wa watu.”


## Luke 5:11 (id: 742005011)

11Hivyo wakasogeza mashua zao mpaka ufuoni mwa bahari, wakaacha kila kitu na kumfuata.


## Luke 5:12 (id: 742005012)

12Ikawa siku moja Yesu alipokuwa katika mji fulani, mtu mmoja mwenye ukoma mwili mzima akamjia. Alipomwona Yesu, alianguka chini mpaka uso wake ukagusa ardhi, akamsihi akisema, “Bwana, ukitaka, waweza kunitakasa.”


## Luke 5:13 (id: 742005013)

13Yesu akanyoosha mkono wake, akamgusa yule mtu, akamwambia, “Nataka. Takasika!” Na mara ukoma wake ukatakasika.


## Luke 5:14 (id: 742005014)

14Yesu akamwagiza akisema, “Usimwambie mtu yeyote, bali nenda ukajionyeshe kwa kuhani na ukatoe sadaka alizoagiza Mose kwa utakaso wako, ili kuwa ushuhuda kwao.”


## Luke 5:15 (id: 742005015)

15Lakini habari zake Yesu zikazidi sana kuenea kotekote kuliko wakati mwingine wowote. Makutano makubwa ya watu yalikuwa yakikusanyika ili kumsikiliza na kuponywa magonjwa yao.


## Luke 5:16 (id: 742005016)

16Lakini mara kwa mara Yesu alijitenga nao ili kwenda mahali pa faragha kuomba.


## Luke 5:17 (id: 742005017)

17Siku moja Yesu alipokuwa akifundisha, Mafarisayo na walimu wa sheria, waliokuwa wametoka kila kijiji cha Galilaya na kutoka Uyahudi na Yerusalemu, walikuwa wameketi huko. Nao uweza wa Bwana ulikuwa juu yake kuponya wagonjwa.


## Luke 5:18 (id: 742005018)

18Wakaja watu wamembeba mgonjwa aliyepooza kwenye mkeka. Wakajaribu kumwingiza ndani ili wamweke mbele ya Yesu.


## Luke 5:19 (id: 742005019)

19Walipokuwa hawawezi kufanya hivyo kwa sababu ya umati wa watu, wakapanda juu ya paa, wakaondoa baadhi ya matofali, wakamteremsha yule mgonjwa kwa mkeka wake hadi katikati ya ule umati pale mbele ya Yesu.


## Luke 5:20 (id: 742005020)

20Yesu alipoiona imani yao, akamwambia yule mgonjwa, “Rafiki, dhambi zako zimesamehewa.”


## Luke 5:21 (id: 742005021)

21Mafarisayo na wale walimu wa sheria wakaanza kuuliza, “Ni nani mtu huyu anayesema maneno ya kukufuru? Ni nani awezaye kusamehe dhambi isipokuwa Mungu peke yake?”


## Luke 5:22 (id: 742005022)

22Yesu akijua mawazo yao akawauliza, “Kwa nini mnawaza hivyo mioyoni mwenu?


## Luke 5:23 (id: 742005023)

23Je, ni lipi lililo rahisi zaidi, kumwambia, ‘Umesamehewa dhambi zako,’ au kusema, ‘Inuka, uende’?


## Luke 5:24 (id: 742005024)

24Lakini ili mpate kujua kwamba Mwana wa Adamu anayo mamlaka duniani kusamehe dhambi…” Akamwambia yule aliyepooza, “Nakuambia, inuka, chukua mkeka wako, uende nyumbani kwako.”


## Luke 5:25 (id: 742005025)

25Mara yule mtu aliyekuwa amepooza akasimama mbele yao wote, akachukua mkeka wake, akaenda zake nyumbani, huku akimtukuza Mungu.


## Luke 5:26 (id: 742005026)

26Kila mmoja akashangaa na kumtukuza Mungu. Wakajawa na hofu ya Mungu, wakasema, “Leo tumeona mambo ya ajabu.”


## Luke 5:27 (id: 742005027)

27Baada ya haya, Yesu alitoka na kumwona mtoza ushuru mmoja jina lake Lawi akiwa amekaa forodhani, mahali pake pa kutoza ushuru. Akamwambia, “Nifuate.”


## Luke 5:28 (id: 742005028)

28Naye Lawi akaacha kila kitu, akaondoka, akamfuata.


## Luke 5:29 (id: 742005029)

29Kisha Lawi akamfanyia Yesu karamu kubwa nyumbani kwake, nao umati mkubwa wa watoza ushuru na watu wengine walikuwa wakila pamoja nao.


## Luke 5:30 (id: 742005030)

30Lakini Mafarisayo na walimu wa sheria waliokuwa wa dhehebu lao wakawalalamikia wanafunzi wa Yesu, wakisema, “Mbona mnakula na kunywa pamoja na watoza ushuru na ‘wenye dhambi’?”


## Luke 5:31 (id: 742005031)

31Yesu akawajibu, “Wenye afya hawahitaji tabibu, bali walio wagonjwa.


## Luke 5:32 (id: 742005032)

32Sikuja kuwaita wenye haki, bali wenye dhambi wapate kutubu.”


## Luke 5:33 (id: 742005033)

33Wakamwambia Yesu, “Wanafunzi wa Yohana na wa Mafarisayo mara kwa mara hufunga na kuomba, lakini wanafunzi wako wanaendelea kula na kunywa.”


## Luke 5:34 (id: 742005034)

34Yesu akawajibu, “Je, mnaweza kuwafanya wageni wa bwana arusi kufunga wakati yuko pamoja nao?


## Luke 5:35 (id: 742005035)

35Lakini wakati utafika ambapo bwana arusi ataondolewa kwao. Hapo ndipo watakapofunga.”


## Luke 5:36 (id: 742005036)

36Yesu akawapa mfano huu, akawaambia: “Hakuna mtu achanaye kiraka kutoka kwenye nguo mpya na kukishonea kwenye nguo iliyochakaa. Akifanya hivyo, atakuwa amechana nguo mpya, na kile kiraka hakitalingana na ile nguo iliyochakaa.


## Luke 5:37 (id: 742005037)

37Hakuna mtu awekaye divai mpya kwenye viriba vikuukuu. Akifanya hivyo, hiyo divai mpya itavipasua hivyo viriba, nayo yote itamwagika.


## Luke 5:38 (id: 742005038)

38Divai mpya lazima iwekwe kwenye viriba vipya.


## Luke 5:39 (id: 742005039)

39Wala hakuna mtu anayependelea divai mpya baada ya kunywa divai ya zamani, bali husema, ‘Ile ya zamani ni nzuri zaidi.’ ”


## Luke 6:1 (id: 742006001)

1Ikawa siku moja ya Sabato Yesu alikuwa akipita katika mashamba ya nafaka, nao wanafunzi wake wakaanza kuvunja masuke ya nafaka, wakayafikicha kwa mikono yao na kula punje zake.


## Luke 6:2 (id: 742006002)

2Baadhi ya Mafarisayo wakawauliza, “Mbona mnafanya mambo yasiyo halali kufanywa siku ya Sabato?”


## Luke 6:3 (id: 742006003)

3Yesu akawajibu, “Je, ninyi hamjasoma kamwe alivyofanya Daudi wakati yeye na wenzake walikuwa na njaa?


## Luke 6:4 (id: 742006004)

4Aliingia ndani ya nyumba ya Mungu, akaichukua na kuila ile mikate iliyowekwa wakfu, ambayo ni halali kuliwa na makuhani peke yao. Naye pia akawapa wenzake.”


## Luke 6:5 (id: 742006005)

5Yesu akawaambia, “Mwana wa Adamu ndiye Bwana wa Sabato.”


## Luke 6:6 (id: 742006006)

6Ikawa siku nyingine ya Sabato, Yesu aliingia ndani ya sinagogi na akawa anafundisha. Huko palikuwa na mtu ambaye mkono wake wa kuume ulikuwa umepooza.


## Luke 6:7 (id: 742006007)

7Mafarisayo na walimu wa sheria walikuwa wakitafuta sababu ya kumshtaki Yesu. Kwa hivyo wakawa wanamwangalia sana ili waone kama ataponya katika siku ya Sabato.


## Luke 6:8 (id: 742006008)

8Lakini Yesu alijua mawazo yao, hivyo akamwambia yule mwenye mkono uliopooza, “Inuka usimame mbele ya watu wote.” Hivyo yule mtu akainuka, akasimama mbele yao wote.


## Luke 6:9 (id: 742006009)

9Ndipo Yesu akawaambia wale walimu wa sheria na Mafarisayo, “Nawauliza ninyi, ni lipi lililo halali siku ya Sabato? Ni kutenda mema au kutenda mabaya? Ni kuokoa maisha au kuyaangamiza?”


## Luke 6:10 (id: 742006010)

10Akawatazama watu wote waliokuwepo, kisha akamwambia yule aliyepooza mkono, “Nyoosha mkono wako!” Akaunyoosha na mkono wake ukaponywa kabisa.


## Luke 6:11 (id: 742006011)

11Wale wakuu wakakasirika sana, wakashauriana wao kwa wao ni nini watakachomtendea Yesu.


## Luke 6:12 (id: 742006012)

12Ikawa katika siku hizo Yesu alikwenda mlimani kuomba, akakesha usiku kucha akimwomba Mungu.


## Luke 6:13 (id: 742006013)

13Kulipopambazuka, akawaita wanafunzi wake, naye akachagua kumi na wawili, ambao pia aliwaita mitume:


## Luke 6:14 (id: 742006014)

14Simoni aliyemwita Petro, Andrea nduguye, Yakobo, Yohana, Filipo, Bartholomayo,


## Luke 6:15 (id: 742006015)

15Mathayo, Tomaso, Yakobo mwana wa Alfayo, Simoni aliyeitwa Zelote,


## Luke 6:16 (id: 742006016)

16Yuda mwana wa Yakobo, na Yuda Iskariote ambaye alikuwa msaliti.


## Luke 6:17 (id: 742006017)

17Akashuka pamoja nao, akasimama mahali penye uwanja tambarare. Hapo palikuwa na idadi kubwa ya wanafunzi wake na umati mkubwa wa watu kutoka sehemu zote za Uyahudi, kutoka Yerusalemu, na kutoka pwani ya Tiro na Sidoni.


## Luke 6:18 (id: 742006018)

18Walikuwa wamekuja kumsikiliza na kuponywa magonjwa yao. Wale waliokuwa wakiteswa na pepo wachafu akawaponya.


## Luke 6:19 (id: 742006019)

19Watu wote walikuwa wanajitahidi kumgusa kwa sababu nguvu zilikuwa zikimtoka na kuwaponya wote.


## Luke 6:20 (id: 742006020)

20Akawatazama wanafunzi wake, akasema: “Mmebarikiwa ninyi mlio maskini, kwa sababu Ufalme wa Mungu ni wenu.


## Luke 6:21 (id: 742006021)

21Mmebarikiwa ninyi mlio na njaa sasa, kwa sababu mtashibishwa. Mmebarikiwa ninyi mnaolia sasa, kwa sababu mtacheka.


## Luke 6:22 (id: 742006022)

22Mmebarikiwa ninyi, watu watakapowachukia, watakapowatenga na kuwatukana na kulikataa jina lenu kama neno ovu, kwa ajili ya Mwana wa Adamu.


## Luke 6:23 (id: 742006023)

23“Furahini na kurukaruka kwa shangwe, kwa sababu thawabu yenu ni kubwa mbinguni, kwa kuwa hivyo ndivyo baba zao walivyowatenda manabii.


## Luke 6:24 (id: 742006024)

24“Lakini ole wenu ninyi mlio matajiri, kwa sababu mmekwisha kupokea faraja yenu.


## Luke 6:25 (id: 742006025)

25Ole wenu ninyi mlioshiba sasa, maana mtaona njaa. Ole wenu ninyi mnaocheka sasa, maana mtaomboleza na kulia.


## Luke 6:26 (id: 742006026)

26Ole wenu watu watakapowasifu, kwani ndivyo baba zao walivyowasifu manabii wa uongo.


## Luke 6:27 (id: 742006027)

27“Lakini nawaambia ninyi mnaonisikia: Wapendeni adui zenu. Watendeeni mema wanaowachukia.


## Luke 6:28 (id: 742006028)

28Wabarikini wale wanaowalaani, waombeeni wale wanaowatendea mabaya.


## Luke 6:29 (id: 742006029)

29Kama mtu akikupiga shavu moja, mgeuzie na la pili pia. Mtu akikunyangʼanya koti lako, usimzuie kuchukua joho pia.


## Luke 6:30 (id: 742006030)

30Mpe kila akuombaye, na kama mtu akichukua mali yako usitake akurudishie.


## Luke 6:31 (id: 742006031)

31Watendeeni wengine kama ambavyo mngetaka wawatendee ninyi.


## Luke 6:32 (id: 742006032)

32“Kama mkiwapenda tu wale wanaowapenda, mwapata sifa gani? Hata ‘wenye dhambi’ huwapenda wale wawapendao.


## Luke 6:33 (id: 742006033)

33Tena mkiwatendea mema wale tu wanaowatendea ninyi mema, mwapata sifa gani? Hata ‘wenye dhambi’ hufanya vivyo hivyo.


## Luke 6:34 (id: 742006034)

34Tena mnapowakopesha wale tu mnaotegemea wawalipe, mwapata sifa gani? Hata ‘wenye dhambi’ huwakopesha ‘wenye dhambi’ wenzao wakitarajia kulipwa mali yao yote.


## Luke 6:35 (id: 742006035)

35Lakini wapendeni adui zenu, watendeeni mema, wakopesheni bila kutegemea kurudishiwa mlichokopesha. Ndipo thawabu yenu itakapokuwa kubwa, nanyi mtakuwa wana wa Aliye Juu Sana, kwa sababu yeye ni mwema kwa watu wasio na shukrani na kwa wale waovu.


## Luke 6:36 (id: 742006036)

36Kuweni na huruma, kama Baba yenu alivyo na huruma.


## Luke 6:37 (id: 742006037)

37“Msihukumu, nanyi hamtahukumiwa. Msilaumu, nanyi hamtalaumiwa. Sameheni, nanyi mtasamehewa.


## Luke 6:38 (id: 742006038)

38Wapeni watu vitu, nanyi mtapewa. Kipimo cha kujaa na kushindiliwa na kusukwasukwa hata kumwagika, ndicho watu watakachowapa vifuani mwenu. Kwa kuwa kipimo kile mpimacho, ndicho mtakachopimiwa.”


## Luke 6:39 (id: 742006039)

39Pia akawapa mfano akasema, “Je, kipofu aweza kumwongoza kipofu? Je, wote wawili hawatatumbukia shimoni?


## Luke 6:40 (id: 742006040)

40Mwanafunzi hawezi kumzidi mwalimu wake, ila yule aliyehitimu aweza kuwa kama mwalimu wake.


## Luke 6:41 (id: 742006041)

41“Mbona unatazama kibanzi kilicho ndani ya jicho la ndugu yako, wala huoni boriti iliyo ndani ya jicho lako mwenyewe?


## Luke 6:42 (id: 742006042)

42Utawezaje kumwambia ndugu yako, ‘Ndugu yangu, acha nitoe kibanzi kilicho ndani ya jicho lako,’ wakati wewe mwenyewe huoni boriti iliyo ndani ya jicho lako? Ewe mnafiki, ondoa boriti ndani ya jicho lako kwanza, ndipo utaweza kuona dhahiri jinsi ya kuondoa kibanzi kilicho ndani ya jicho la ndugu yako.


## Luke 6:43 (id: 742006043)

43“Hakuna mti mzuri uzaao matunda mabaya, wala hakuna mti mbaya uzaao matunda mazuri.


## Luke 6:44 (id: 742006044)

44Kila mti hujulikana kwa matunda yake. Kwa maana watu hawachumi tini kwenye miiba, wala zabibu kwenye michongoma.


## Luke 6:45 (id: 742006045)

45Vivyo hivyo mtu mwema hutoa mambo mema kutoka kwenye hazina ya moyo wake, naye mtu mwovu hutoa mambo maovu kutoka kwenye hazina ya moyo wake. Kwa kuwa mtu hunena kwa kinywa chake yale yaliyoujaza moyo wake.


## Luke 6:46 (id: 742006046)

46“Kwa nini mnaniita, ‘Bwana, Bwana,’ nanyi hamfanyi ninayowaambia?


## Luke 6:47 (id: 742006047)

47Nitawaonyesha jinsi alivyo mtu yule anayekuja kwangu na kusikia maneno yangu na kuyatenda.


## Luke 6:48 (id: 742006048)

48Yeye ni kama mtu aliyejenga nyumba, akachimba chini sana, na kuweka msingi kwenye mwamba. Mafuriko yalipokuja, maji ya ghafula yaliipiga ile nyumba, lakini haikutikisika, kwa sababu ilikuwa imejengwa vizuri.


## Luke 6:49 (id: 742006049)

49Lakini yeye anayesikia maneno yangu wala asiyatende, ni kama mtu aliyejenga nyumba juu ya ardhi bila kuweka msingi. Mafuriko yalipoikumba nyumba ile, ikaanguka mara na kubomoka kabisa.”


## Luke 7:1 (id: 742007001)

1Baada ya Yesu kumaliza kusema haya yote watu wakiwa wanamsikiliza, akaingia Kapernaumu.


## Luke 7:2 (id: 742007002)

2Mtumishi wa jemadari mmoja wa Kirumi, ambaye bwana wake alimthamini sana, alikuwa mgonjwa sana karibu kufa.


## Luke 7:3 (id: 742007003)

3Jemadari huyo aliposikia habari za Yesu, aliwatuma wazee wa Kiyahudi kwake, wakamwomba aje kumponya mtumishi wa huyo jemadari.


## Luke 7:4 (id: 742007004)

4Wale wazee walipofika kwa Yesu, wakamsihi sana amsaidie yule jemadari wakisema, “Mtu huyu anastahili wewe umfanyie jambo hili,


## Luke 7:5 (id: 742007005)

5kwa sababu analipenda taifa letu tena ametujengea sinagogi.”


## Luke 7:6 (id: 742007006)

6Hivyo Yesu akaongozana nao, lakini alipokuwa hayuko mbali na nyumbani, yule jemadari akatuma rafiki zake kumwambia Yesu, “Bwana, usijisumbue, kwani mimi sistahili wewe kuingia chini ya dari yangu.


## Luke 7:7 (id: 742007007)

7Ndiyo maana sikujiona hata ninastahili kuja kwako wewe. Lakini sema neno tu, naye mtumishi wangu atapona.


## Luke 7:8 (id: 742007008)

8Kwa kuwa mimi mwenyewe ni mtu niliyewekwa chini ya mamlaka, nikiwa na askari chini yangu. Nikimwambia huyu, ‘Nenda,’ yeye huenda; na mwingine nikimwambia, ‘Njoo,’ yeye huja. Nikimwambia mtumishi wangu, ‘Fanya hivi,’ yeye hufanya.”


## Luke 7:9 (id: 742007009)

9Yesu aliposikia maneno haya, alishangazwa naye sana. Akaugeukia ule umati wa watu uliokuwa unamfuata, akawaambia, “Sijaona imani kubwa namna hii hata katika Israeli.”


## Luke 7:10 (id: 742007010)

10Nao wale watu waliokuwa wametumwa kwa Yesu waliporudi nyumbani walimkuta yule mtumishi amepona.


## Luke 7:11 (id: 742007011)

11Baadaye kidogo, Yesu alikwenda katika mji mmoja ulioitwa Naini. Nao wanafunzi wake na umati mkubwa wa watu walikwenda pamoja naye.


## Luke 7:12 (id: 742007012)

12Alipokaribia lango la mji, alikutana na watu waliokuwa wamebeba maiti wakitoka nje ya mji. Huyu aliyekufa alikuwa mwana pekee wa mwanamke mjane. Umati mkubwa wa watu wa mji ule ulikuwa pamoja na huyo mwanamke.


## Luke 7:13 (id: 742007013)

13Bwana Yesu alipomwona yule mjane, moyo wake ulimhurumia, akamwambia, “Usilie.”


## Luke 7:14 (id: 742007014)

14Kisha akasogea mbele akaligusa lile jeneza na wale waliokuwa wamelibeba wakasimama kimya. Akasema, “Kijana, nakuambia inuka.”


## Luke 7:15 (id: 742007015)

15Yule aliyekuwa amekufa akaketi akaanza kuongea, naye Yesu akamkabidhi kwa mama yake.


## Luke 7:16 (id: 742007016)

16Watu wote wakajawa na hofu ya Mungu, nao wakamtukuza Mungu wakisema, “Nabii mkuu ametokea miongoni mwetu, Mungu amekuja kuwakomboa watu wake.”


## Luke 7:17 (id: 742007017)

17Habari hizi za mambo aliyoyafanya Yesu zikaenea Uyahudi wote na sehemu zote za jirani.


## Luke 7:18 (id: 742007018)

18Wanafunzi wa Yohana Mbatizaji wakamweleza Yohana mambo haya yote. Hivyo Yohana akawaita wanafunzi wake wawili


## Luke 7:19 (id: 742007019)

19na kuwatuma kwa Bwana ili kumuuliza, “Wewe ndiye yule aliyekuwa aje, au tumngojee mwingine?”


## Luke 7:20 (id: 742007020)

20Wale watu walipofika kwa Yesu wakamwambia, “Yohana Mbatizaji ametutuma tukuulize, ‘Wewe ndiye yule aliyekuwa aje, au tumngojee mwingine?’ ”


## Luke 7:21 (id: 742007021)

21Wakati huo huo, Yesu aliwaponya wengi waliokuwa na magonjwa, maradhi na pepo wachafu, na pia akawafungua vipofu wengi macho wakapata kuona.


## Luke 7:22 (id: 742007022)

22Hivyo akawajibu wale wajumbe, “Rudini mkamwambie Yohana yote mnayoyaona na kuyasikia: Vipofu wanapata kuona, viwete wanatembea, wenye ukoma wanatakaswa, viziwi wanasikia, wafu wanafufuliwa na maskini wanahubiriwa habari njema.


## Luke 7:23 (id: 742007023)

23Amebarikiwa mtu yule asiyechukizwa na mimi.”


## Luke 7:24 (id: 742007024)

24Wajumbe wa Yohana walipoondoka, Yesu akaanza kusema na makutano kuhusu Yohana Mbatizaji. Akawauliza, “Mlipokwenda kule nyikani, mlikwenda kuona nini? Je, ni unyasi ukipeperushwa na upepo?


## Luke 7:25 (id: 742007025)

25Kama sivyo, mlikwenda kuona nini basi? Mtu aliyevaa mavazi ya kifahari? La hasha, watu wanaovaa mavazi ya kifahari na kuishi maisha ya anasa wako katika majumba ya kifalme.


## Luke 7:26 (id: 742007026)

26Lakini mlikwenda kuona nini? Mlikwenda kumwona nabii? Naam, nawaambia, yeye ni zaidi ya nabii.


## Luke 7:27 (id: 742007027)

27Huyu ndiye ambaye habari zake zimeandikwa: “ ‘Tazama, nitamtuma mjumbe wangu mbele yako, atakayetengeneza njia mbele yako.’


## Luke 7:28 (id: 742007028)

28Nawaambia, miongoni mwa wale waliozaliwa na wanawake, hakuna aliye mkuu kuliko Yohana. Lakini yeye aliye mdogo kabisa katika Ufalme wa Mungu ni mkuu kuliko Yohana.”


## Luke 7:29 (id: 742007029)

29(Watu wote hata watoza ushuru waliposikia maneno ya Yesu, walikubali kwamba mpango wa Mungu ni haki, maana walikuwa wamebatizwa na Yohana.


## Luke 7:30 (id: 742007030)

30Lakini Mafarisayo na wataalamu wa sheria walikataa mpango wa Mungu kwao kwa kutokubali kubatizwa na Yohana.)


## Luke 7:31 (id: 742007031)

31Yesu akawauliza, “Niwafananishe na nini watu wa kizazi hiki? Wanafanana na nini?


## Luke 7:32 (id: 742007032)

32Wao ni kama watoto waliokaa sokoni wakiitana wao kwa wao, wakisema: “ ‘Tuliwapigia filimbi, lakini hamkucheza; tuliwaimbia nyimbo za maombolezo, lakini hamkulia.’


## Luke 7:33 (id: 742007033)

33Kwa maana Yohana Mbatizaji alikuja, alikuwa hali mkate wala hanywi divai, nanyi mkasema, ‘Yeye ana pepo mchafu.’


## Luke 7:34 (id: 742007034)

34Mwana wa Adamu alikuja akila na kunywa, nanyi mnasema: ‘Tazameni huyu mlafi na mlevi, rafiki wa watoza ushuru na “wenye dhambi.” ’


## Luke 7:35 (id: 742007035)

35Nayo hekima huthibitishwa kuwa kweli na watoto wake wote.”


## Luke 7:36 (id: 742007036)

36Basi Farisayo mmoja alimwalika Yesu nyumbani kwake kwa chakula. Hivyo Yesu akaenda nyumbani mwa yule Farisayo na kukaa katika nafasi yake mezani.


## Luke 7:37 (id: 742007037)

37Naye mwanamke mmoja kwenye ule mji, ambaye alikuwa mwenye dhambi, alipojua kwamba Yesu alikuwa akila chakula nyumbani kwa yule Farisayo, akaleta chupa ya marhamu yenye manukato.


## Luke 7:38 (id: 742007038)

38Yule mwanamke akasimama nyuma ya miguu ya Yesu akilia. Akailowanisha miguu yake kwa machozi yake, kisha akaifuta kwa nywele zake, akaibusu na kuimiminia manukato.


## Luke 7:39 (id: 742007039)

39Yule Farisayo aliyemwalika Yesu alipoona yanayotendeka, akawaza moyoni mwake, “Kama huyu mtu angekuwa nabii, angejua kwamba ni nani anayemgusa, na kwamba yeye ni mwanamke wa namna gani, na ya kuwa huyu mwanamke ni mwenye dhambi.”


## Luke 7:40 (id: 742007040)

40Yesu akanena akamwambia, “Simoni, nina jambo la kukuambia.” Simoni akajibu, “Mwalimu, sema.”


## Luke 7:41 (id: 742007041)

41“Palikuwa na mtu mmoja aliyewakopesha watu wawili fedha: Mmoja alidaiwa dinari 500 na mwingine dinari hamsini.


## Luke 7:42 (id: 742007042)

42Wote wawili walipokuwa hawawezi kulipa, aliyafuta madeni yao wote wawili. Sasa ni yupi kati yao atakayempenda yule aliyewasamehe zaidi?”


## Luke 7:43 (id: 742007043)

43Simoni akajibu, “Nadhani ni yule aliyesamehewa deni kubwa zaidi.” Naye Yesu akamwambia, “Umehukumu kwa usahihi.”


## Luke 7:44 (id: 742007044)

44Kisha akamgeukia yule mwanamke, akamwambia Simoni, “Je, unamwona mwanamke huyu? Nilipoingia nyumbani mwako, hukunipa maji ya kunawa miguu yangu, lakini huyu ameninawisha miguu kwa machozi yake, na kunifuta kwa nywele zake.


## Luke 7:45 (id: 742007045)

45Hukunisalimu kwa busu, lakini huyu mwanamke hajaacha kuibusu miguu yangu tangu nilipoingia.


## Luke 7:46 (id: 742007046)

46Hukunipaka mafuta kichwani mwangu, lakini yeye ameipaka miguu yangu manukato.


## Luke 7:47 (id: 742007047)

47Kwa hiyo, nakuambia, dhambi zake zilizokuwa nyingi zimesamehewa, kwani ameonyesha upendo mwingi. Lakini yule aliyesamehewa kidogo, hupenda kidogo.”


## Luke 7:48 (id: 742007048)

48Kisha akamwambia yule mwanamke, “Dhambi zako zimesamehewa.”


## Luke 7:49 (id: 742007049)

49Lakini wale waliokuwa wameketi pamoja naye chakulani wakaanza kusemezana wao kwa wao, “Huyu ni nani ambaye hata anasamehe dhambi?”


## Luke 7:50 (id: 742007050)

50Yesu akamwambia yule mwanamke, “Imani yako imekuokoa; nenda kwa amani.”


## Luke 8:1 (id: 742008001)

1Baada ya haya Yesu alikwenda, akawa anazunguka katika miji na vijiji akihubiri habari njema za Ufalme wa Mungu. Wale wanafunzi wake kumi na wawili walikuwa pamoja naye,


## Luke 8:2 (id: 742008002)

2pia baadhi ya wanawake waliokuwa wametolewa pepo wachafu na kuponywa magonjwa. Miongoni mwao alikuwepo Maria Magdalene, aliyetolewa pepo wachafu saba;


## Luke 8:3 (id: 742008003)

3Yoana mkewe Kuza, msimamizi wa nyumba ya watu wa nyumbani mwa Herode; Susana; na wengine wengi waliokuwa wakimhudumia kwa mali zao.


## Luke 8:4 (id: 742008004)

4Umati mkubwa wa watu ulipokuwa ukija kwa Yesu kutoka kila mji, akawaambia mfano huu:


## Luke 8:5 (id: 742008005)

5“Mpanzi alitoka kwenda kupanda mbegu zake. Alipokuwa akitawanya mbegu, nyingine zilianguka kando ya njia; zikakanyagwa, nao ndege wa angani wakazila.


## Luke 8:6 (id: 742008006)

6Mbegu nyingine zilianguka penye miamba, nazo zilipoota, hiyo mimea ikakauka kwa kukosa unyevu.


## Luke 8:7 (id: 742008007)

7Nazo mbegu nyingine zilianguka kwenye miiba, nayo ile miiba ikakua pamoja nazo, na kuisonga hiyo mimea.


## Luke 8:8 (id: 742008008)

8Mbegu nyingine zilianguka kwenye udongo mzuri. Zikaota na kuzaa mara mia moja zaidi ya mbegu alizopanda.” Baada ya kusema haya, Yesu akapaza sauti, akasema, “Mwenye masikio ya kusikia, na asikie.”


## Luke 8:9 (id: 742008009)

9Wanafunzi wake wakamuuliza maana ya mfano huo.


## Luke 8:10 (id: 742008010)

10Naye akasema, “Ninyi mmepewa kufahamu siri za Ufalme wa Mungu, lakini kwa wengine nazungumza kwa mifano, ili, “ ‘ingawa wanatazama, wasione; ingawa wanasikiliza, wasielewe.’


## Luke 8:11 (id: 742008011)

11“Maana ya mfano huu ni hii: Mbegu ni neno la Mungu.


## Luke 8:12 (id: 742008012)

12Zile zilizoanguka kando ya njia ni wale ambao husikia neno, naye ibilisi anakuja na kuliondoa neno kutoka mioyoni mwao, ili wasije wakaamini na kuokoka.


## Luke 8:13 (id: 742008013)

13Zile mbegu zilizoanguka kwenye mwamba ni wale ambao hulipokea neno kwa furaha wanapolisikia, lakini hawana mizizi. Wanaamini kwa muda mfupi, lakini wakati wa kujaribiwa huiacha imani.


## Luke 8:14 (id: 742008014)

14Zile mbegu zilizoanguka kwenye miiba ni mfano wa wale wanaosikia, lakini wanapoendelea husongwa na masumbufu ya maisha haya, utajiri na anasa, nao hawakui.


## Luke 8:15 (id: 742008015)

15Lakini zile mbegu zilizoanguka kwenye udongo mzuri ni mfano wa wale ambao hulisikia neno la Mungu na kulishika kwa moyo mnyofu wa utiifu, nao kwa kuvumilia kwingi huzaa matunda.


## Luke 8:16 (id: 742008016)

16“Hakuna mtu awashaye taa na kuificha ndani ya gudulia au kuiweka mvunguni mwa kitanda. Badala yake, huiweka juu ya kinara, ili wale waingiao ndani waone mwanga.


## Luke 8:17 (id: 742008017)

17Kwa maana hakuna jambo lolote lililofichika ambalo halitafichuliwa, wala lolote lililositirika ambalo halitajulikana na kuwekwa wazi.


## Luke 8:18 (id: 742008018)

18Kwa hiyo, kuweni waangalifu mnavyosikia. Kwa maana yeyote aliye na kitu atapewa zaidi. Lakini yule asiye na kitu, hata kile anachodhani anacho atanyangʼanywa.”


## Luke 8:19 (id: 742008019)

19Wakati mmoja mama yake Yesu na ndugu zake walikuja kumwona, lakini hawakuweza kumfikia kwa sababu ya msongamano wa watu.


## Luke 8:20 (id: 742008020)

20Mtu mmoja akamwambia, “Mama yako na ndugu zako wako nje wanataka kukuona.”


## Luke 8:21 (id: 742008021)

21Yesu akamjibu, “Mama yangu na ndugu zangu ni wale wote wanaolisikia neno la Mungu na kulifanya.”


## Luke 8:22 (id: 742008022)

22Siku moja Yesu alipanda ndani ya mashua pamoja na wanafunzi wake, akawaambia, “Tuvukeni twende mpaka ngʼambo ya ziwa.” Nao wakaondoka.


## Luke 8:23 (id: 742008023)

23Hivyo walipokuwa wakienda, akalala usingizi. Dhoruba kali ikatokea mle ziwani, hata mashua ikawa inajaa maji, nao walikuwa katika hatari kubwa.


## Luke 8:24 (id: 742008024)

24Wanafunzi wake wakamwendea na kumwamsha, wakisema, “Bwana, Bwana, tunaangamia!” Yeye akaamka, akaukemea ule upepo na yale mawimbi; dhoruba ikakoma, nako kukawa shwari.


## Luke 8:25 (id: 742008025)

25Akawauliza wanafunzi wake, “Imani yenu iko wapi?” Kwa woga na mshangao wakaulizana, “Huyu ni nani, ambaye anaamuru hata upepo na maji, navyo vikamtii?”


## Luke 8:26 (id: 742008026)

26Basi wakafika katika nchi ya Wagerasi, ambayo iko upande wa pili wa ziwa kutoka Galilaya.


## Luke 8:27 (id: 742008027)

27Yesu aliposhuka kutoka mashua na kukanyaga ufuoni, alikutana na mtu mmoja wa mji ule aliyekuwa amepagawa na pepo mchafu, naye kwa muda mrefu alikuwa havai nguo wala kuishi nyumbani, bali aliishi makaburini.


## Luke 8:28 (id: 742008028)

28Alipomwona Yesu, alipiga kelele, akajitupa chini mbele yake na kusema kwa sauti kuu, “Una nini nami, Yesu, Mwana wa Mungu Aliye Juu Sana? Nakuomba, usinitese!”


## Luke 8:29 (id: 742008029)

29Wakati huo Yesu alikuwa amemwamuru yule pepo mchafu amtoke huyo mtu. Mara nyingi huyo pepo mchafu alimpagaa, na hata alipofungwa kwa minyororo mikono na miguu na kuwekwa chini ya ulinzi, alikata hiyo minyororo na kupelekwa na huyo pepo mchafu kwenda nyikani.


## Luke 8:30 (id: 742008030)

30Yesu akamuuliza, “Jina lako ni nani?” Akamjibu, “Legioni,” kwa kuwa alikuwa ameingiwa na pepo wachafu wengi mno.


## Luke 8:31 (id: 742008031)

31Wale pepo wachafu wakamsihi sana asiwaamuru kwenda katika Shimo.


## Luke 8:32 (id: 742008032)

32Palikuwa na kundi kubwa la nguruwe hapo likilisha kando ya kilima. Wale pepo wachafu wakamsihi Yesu awaruhusu wawaingie hao nguruwe, naye akawaruhusu.


## Luke 8:33 (id: 742008033)

33Wale pepo wachafu walipomtoka yule mtu, wakawaingia wale nguruwe, nalo kundi lote likateremkia gengeni kwa kasi, likatumbukia ziwani na kuzama.


## Luke 8:34 (id: 742008034)

34Wale watu waliokuwa wakichunga lile kundi la nguruwe walipoona yaliyotukia, wakakimbia, wakaeneza habari hizi mjini na mashambani.


## Luke 8:35 (id: 742008035)

35Nao watu wakatoka kwenda kujionea wenyewe yaliyotukia. Walipofika hapo alipokuwa Yesu, wakamkuta yule mtu aliyetokwa na pepo wachafu amekaa karibu na Yesu, akiwa amevaa nguo na mwenye akili timamu! Wakaogopa.


## Luke 8:36 (id: 742008036)

36Wale walioyaona mambo hayo wakawaeleza watu wengine jinsi yule mtu aliyekuwa amepagawa na pepo wachafu alivyoponywa.


## Luke 8:37 (id: 742008037)

37Ndipo watu wote wa nchi ile ya Wagerasi wakamwomba Yesu aondoke kwao, kwa sababu walikuwa wamejawa na hofu. Basi akaingia katika mashua, akaondoka zake.


## Luke 8:38 (id: 742008038)

38Yule mtu aliyetokwa na pepo wachafu akamsihi Yesu afuatane naye, lakini Yesu akamuaga, akamwambia:


## Luke 8:39 (id: 742008039)

39“Rudi nyumbani ukawaeleze mambo makuu Mungu aliyokutendea.” Kwa hiyo yule mtu akaenda, akatangaza katika mji wote mambo makuu ambayo Yesu alimtendea.


## Luke 8:40 (id: 742008040)

40Basi Yesu aliporudi, umati mkubwa wa watu ukampokea kwa furaha, kwani walikuwa wakimngojea.


## Luke 8:41 (id: 742008041)

41Kisha mtu mmoja, jina lake Yairo, aliyekuwa kiongozi wa sinagogi, akaja na kuanguka miguuni mwa Yesu, akimwomba afike nyumbani kwake,


## Luke 8:42 (id: 742008042)

42kwa kuwa binti yake wa pekee, mwenye umri wa miaka kumi na miwili, alikuwa anakufa. Yesu alipokuwa akienda, umati wa watu ukamsonga sana.


## Luke 8:43 (id: 742008043)

43Katika umati huo palikuwa na mwanamke mmoja aliyekuwa na tatizo la kutokwa damu kwa muda wa miaka kumi na miwili. Tena alikuwa amegharimia yote aliyokuwa nayo kwa ajili ya matibabu, wala hakuna yeyote aliyeweza kumponya.


## Luke 8:44 (id: 742008044)

44Huyo mwanamke akaja kwa nyuma ya Yesu na kugusa upindo wa vazi lake. Mara kutokwa damu kwake kukakoma.


## Luke 8:45 (id: 742008045)

45Yesu akauliza, “Ni nani aliyenigusa?” Watu wote walipokana, Petro akasema, “Bwana, huu umati wa watu unakusonga na kukusukuma kila upande.”


## Luke 8:46 (id: 742008046)

46Lakini Yesu akasema, “Kuna mtu aliyenigusa, kwa maana nimetambua kuwa nguvu zimenitoka.”


## Luke 8:47 (id: 742008047)

47Yule mwanamke alipofahamu ya kuwa hawezi kuendelea kujificha, alikuja akitetemeka, akaanguka miguuni mwa Yesu. Akaeleza mbele ya watu wote kwa nini alimgusa na jinsi alivyoponywa mara.


## Luke 8:48 (id: 742008048)

48Basi Yesu akamwambia, “Binti, imani yako imekuponya. Nenda kwa amani.”


## Luke 8:49 (id: 742008049)

49Yesu alipokuwa bado anasema, akaja mtumishi kutoka nyumbani kwa Yairo, yule kiongozi wa sinagogi, kumwambia, “Binti yako amekwisha kufa. Usiendelee kumsumbua Mwalimu.”


## Luke 8:50 (id: 742008050)

50Yesu aliposikia jambo hili, akamwambia Yairo, “Usiogope. Amini tu, naye binti yako atapona.”


## Luke 8:51 (id: 742008051)

51Walipofika nyumbani kwa Yairo, hakumruhusu mtu yeyote aingie ndani naye isipokuwa Petro, Yakobo na Yohana, pamoja na baba na mama wa yule binti.


## Luke 8:52 (id: 742008052)

52Wakati ule ule watu wote walikuwa wakilia na kuomboleza kwa ajili ya huyo binti. Yesu akawaambia, “Acheni kulia. Huyu binti hajafa, ila amelala.”


## Luke 8:53 (id: 742008053)

53Wao wakamcheka kwa dharau, wakijua kuwa amekwisha kufa.


## Luke 8:54 (id: 742008054)

54Yesu akamshika yule binti mkono na kuita, “Binti, amka!”


## Luke 8:55 (id: 742008055)

55Roho yake ikamrudia, naye akainuka mara moja. Akaamuru apewe kitu cha kula.


## Luke 8:56 (id: 742008056)

56Wazazi wake wakastaajabu sana, lakini Yesu akawakataza wasimwambie mtu yeyote juu ya yale yaliyotukia.


## Luke 9:1 (id: 742009001)

1Yesu kisha akawaita wale kumi na wawili pamoja, akawapa mamlaka na uwezo wa kutoa pepo wachafu wote na kuponya magonjwa yote,


## Luke 9:2 (id: 742009002)

2kisha akawatuma waende wakahubiri Ufalme wa Mungu na kuponya wagonjwa.


## Luke 9:3 (id: 742009003)

3Akawaagiza akisema, “Msichukue chochote safarini: sio fimbo, wala mkoba, wala mkate, wala fedha, hata msichukue kanzu ya ziada.


## Luke 9:4 (id: 742009004)

4Katika nyumba yoyote mwingiayo, kaeni humo hadi mtakapoondoka katika mji huo.


## Luke 9:5 (id: 742009005)

5Kama watu wasipowakaribisha, mnapoondoka katika mji wao, kungʼuteni mavumbi kutoka kwenye miguu yenu ili kuwa ushuhuda dhidi yao.”


## Luke 9:6 (id: 742009006)

6Hivyo wale wanafunzi wakaondoka wakaenda kutoka kijiji hadi kijiji, wakihubiri habari njema na kuponya wagonjwa kila mahali.


## Luke 9:7 (id: 742009007)

7Basi Mfalme Herode, mtawala wa Galilaya, alisikia habari za yote yaliyotendeka. Naye akafadhaika, kwa kuwa baadhi ya watu walikuwa wakisema Yohana Mbatizaji amefufuliwa kutoka kwa wafu.


## Luke 9:8 (id: 742009008)

8Wengine wakasema Eliya amewatokea, na wengine wakasema kwamba mmoja wa manabii wa kale amefufuka.


## Luke 9:9 (id: 742009009)

9Herode akasema, “Yohana nilimkata kichwa. Lakini ni nani huyu ambaye ninasikia mambo kama haya kumhusu?” Akatamani sana kumwona.


## Luke 9:10 (id: 742009010)

10Mitume wake waliporudi, wakamweleza Yesu yote waliyofanya. Akawachukua, akaenda nao faraghani mpaka mji uitwao Bethsaida.


## Luke 9:11 (id: 742009011)

11Lakini umati wa watu ukafahamu alikokwenda, ukamfuata. Akawakaribisha na kunena nao kuhusu Ufalme wa Mungu na kuwaponya wale wote waliokuwa wanahitaji uponyaji.


## Luke 9:12 (id: 742009012)

12Ilipokaribia jioni, wale mitume kumi na wawili wakaenda kwa Yesu na kumwambia, “Waage makutano ili waende vijijini jirani na mashambani, ili wapate chakula na mahali pa kulala, kwa maana hapa tuko nyikani.”


## Luke 9:13 (id: 742009013)

13Yesu akawajibu, “Ninyi wapeni chakula.” Nao wakajibu, “Hatuna zaidi ya mikate mitano na samaki wawili. Labda twende tukanunue chakula cha kuwatosha watu hawa wote.”


## Luke 9:14 (id: 742009014)

14Walikuwako wanaume wapatao 5,000\. Yesu akawaambia wanafunzi wake, “Waketisheni katika makundi ya watu hamsini hamsini.”


## Luke 9:15 (id: 742009015)

15Wanafunzi wakafanya hivyo, wakawaketisha wote.


## Luke 9:16 (id: 742009016)

16Yesu akaichukua ile mikate mitano na wale samaki wawili, akatazama mbinguni, akavibariki na kuvimega. Kisha akawapa wanafunzi ili wawagawie watu.


## Luke 9:17 (id: 742009017)

17Wote wakala, wakashiba. Nao wanafunzi wakakusanya vipande vilivyosalia, wakajaza vikapu kumi na viwili.


## Luke 9:18 (id: 742009018)

18Wakati mmoja, Yesu alipokuwa akiomba faraghani, nao wanafunzi wake wakiwa pamoja naye, akawauliza, “Watu husema mimi ni nani?”


## Luke 9:19 (id: 742009019)

19Wakamjibu, “Baadhi husema wewe ni Yohana Mbatizaji, wengine husema ni Eliya, na bado wengine husema kwamba ni mmoja wa manabii wa kale amefufuka kutoka kwa wafu.”


## Luke 9:20 (id: 742009020)

20Kisha akawauliza, “Je, ninyi mnasema mimi ni nani?” Petro akajibu, “Wewe ndiwe Kristo wa Mungu.”


## Luke 9:21 (id: 742009021)

21Yesu akawakataza wasimwambie mtu yeyote jambo hilo.


## Luke 9:22 (id: 742009022)

22Yesu akasema, “Imempasa Mwana wa Adamu kupata mateso mengi na kukataliwa na wazee, viongozi wa makuhani, na walimu wa sheria, na itampasa auawe, lakini siku ya tatu kufufuliwa kutoka mauti.”


## Luke 9:23 (id: 742009023)

23Kisha akawaambia wote, “Mtu yeyote akitaka kunifuata, ni lazima ajikane mwenyewe, auchukue msalaba wake kila siku, anifuate.


## Luke 9:24 (id: 742009024)

24Kwa maana yeyote anayetaka kuyaokoa maisha yake atayapoteza, lakini yeyote atakayeyapoteza maisha yake kwa ajili yangu atayaokoa.


## Luke 9:25 (id: 742009025)

25Je, itamfaidi nini mtu kuupata ulimwengu wote, lakini akapoteza au kuangamiza nafsi yake?


## Luke 9:26 (id: 742009026)

26Mtu yeyote akinionea aibu mimi na maneno yangu, Mwana wa Adamu naye atamwonea aibu atakapokuja katika utukufu wake na katika utukufu wa Baba, pamoja na malaika watakatifu.


## Luke 9:27 (id: 742009027)

27Amin, nawaambia, wako baadhi ya watu waliosimama hapa ambao hawataonja mauti kabla ya kuuona Ufalme wa Mungu.”


## Luke 9:28 (id: 742009028)

28Yapata siku nane baada ya Yesu kusema hayo, aliwachukua Petro, Yakobo na Yohana, akaenda nao mlimani kuomba.


## Luke 9:29 (id: 742009029)

29Alipokuwa akiomba, sura ya uso wake ikabadilika, nayo mavazi yake yakametameta kama mwanga wa umeme wa radi.


## Luke 9:30 (id: 742009030)

30Ghafula wakawaona watu wawili, ndio Mose na Eliya, wakizungumza naye.


## Luke 9:31 (id: 742009031)

31Walionekana katika utukufu wakizungumza na Yesu kuhusu kifo chake ambacho kingetokea huko Yerusalemu.


## Luke 9:32 (id: 742009032)

32Petro na wenzake walikuwa wamelala usingizi mzito. Walipoamka, wakaona utukufu wa Yesu na wale watu wawili waliokuwa wamesimama pamoja naye.


## Luke 9:33 (id: 742009033)

33Mose na Eliya walipokuwa wanaondoka, Petro akamwambia Yesu, “Bwana, ni vizuri tukae hapa! Tutajenga vibanda vitatu: kimoja chako, kingine cha Mose na kingine cha Eliya.” Lakini Petro alikuwa hajui asemacho.


## Luke 9:34 (id: 742009034)

34Alipokuwa bado anazungumza, pakatokea wingu, likawafunika, nao wakaogopa walipoingia mle kwenye wingu.


## Luke 9:35 (id: 742009035)

35Sauti ikatoka kwenye lile wingu ikisema, “Huyu ni Mwanangu mpendwa, niliyemchagua. Msikieni yeye.”


## Luke 9:36 (id: 742009036)

36Baada ya sauti hiyo kusema, walimkuta Yesu akiwa peke yake. Wale wanafunzi wakalihifadhi jambo hili, wala kwa wakati huo hawakumwambia mtu yeyote yale waliyokuwa wameyaona.


## Luke 9:37 (id: 742009037)

37Kesho yake waliposhuka kutoka mlimani, alikutana na umati mkubwa wa watu.


## Luke 9:38 (id: 742009038)

38Mtu mmoja katika ule umati wa watu akapaza sauti, akasema, “Mwalimu, naomba umwangalie mwanangu, kwani ndiye mtoto wangu wa pekee.


## Luke 9:39 (id: 742009039)

39Mara kwa mara pepo mchafu humpagaa na kumfanya apige kelele, kisha humwangusha na kumtia kifafa hata akatokwa na povu kinywani. Huyo pepo mchafu anamtesa sana, na hamwachi ila mara chache.


## Luke 9:40 (id: 742009040)

40Niliwaomba wanafunzi wako wamtoe huyo pepo mchafu, lakini hawakuweza.”


## Luke 9:41 (id: 742009041)

41Yesu akawajibu, “Enyi kizazi kisichoamini na kilichopotoka! Nitakaa nanyi na kuwavumilia mpaka lini? Mlete mwanao hapa.”


## Luke 9:42 (id: 742009042)

42Hata yule mtoto alipokuwa akija, yule pepo mchafu akamwangusha, akamtia kifafa. Lakini Yesu akamkemea yule pepo mchafu amtoke, akamponya yule mtoto, na akamrudisha kwa baba yake.


## Luke 9:43 (id: 742009043)

43Watu wote wakastaajabia uweza mkuu wa Mungu. Wakati bado watu walikuwa wanastaajabia hayo yote aliyokuwa akiyafanya Yesu, yeye akawaambia wanafunzi wake:


## Luke 9:44 (id: 742009044)

44“Sikilizeni kwa makini haya nitakayowaambia sasa: Mwana wa Adamu atasalitiwa na kutiwa mikononi mwa watu.”


## Luke 9:45 (id: 742009045)

45Lakini wao hawakuelewa alimaanisha nini. Maana ya maneno hayo ilifichika kwao, hivyo hawakuyaelewa, nao wakaogopa kumuuliza maana yake.


## Luke 9:46 (id: 742009046)

46Kukazuka mabishano miongoni mwa wanafunzi kuhusu ni nani miongoni mwao atakayekuwa mkuu kuliko wote.


## Luke 9:47 (id: 742009047)

47Lakini Yesu akayatambua mawazo yao, naye akamchukua mtoto mdogo, akamsimamisha kando yake.


## Luke 9:48 (id: 742009048)

48Kisha akawaambia, “Yeyote amkaribishaye mtoto huyu mdogo kwa Jina langu, anikaribisha mimi, na yeyote atakayenikaribisha mimi, atakuwa amemkaribisha yeye aliyenituma. Kwa maana yeye aliye mdogo miongoni mwenu, ndiye aliye mkuu kuliko wote.”


## Luke 9:49 (id: 742009049)

49Yohana akasema, “Bwana, tumemwona mtu akitoa pepo wachafu kwa jina lako, nasi tukamzuia, kwa sababu yeye si mmoja wetu.”


## Luke 9:50 (id: 742009050)

50Yesu akasema, “Msimzuie, kwa sababu yeyote ambaye si kinyume nanyi, yu upande wenu.”


## Luke 9:51 (id: 742009051)

51Wakati ulipokaribia wa yeye kuchukuliwa mbinguni, alikaza uso wake kwenda Yerusalemu.


## Luke 9:52 (id: 742009052)

52Akatuma watu wamtangulie, nao wakaenda katika kijiji kimoja cha Samaria kumwandalia kila kitu;


## Luke 9:53 (id: 742009053)

53lakini watu wa kijiji kile hawakumkaribisha kwa sababu alikuwa anakwenda zake Yerusalemu.


## Luke 9:54 (id: 742009054)

54Wanafunzi wake, yaani Yakobo na Yohana, walipoona hayo, wakasema: “Bwana, unataka tuagize moto kutoka mbinguni ili uwaangamize?”


## Luke 9:55 (id: 742009055)

55Yesu akageuka na kuwakemea,


## Luke 9:56 (id: 742009056)

56nao wakaenda kijiji kingine.


## Luke 9:57 (id: 742009057)

57Walipokuwa njiani wakienda, mtu mmoja akamwambia Yesu, “Nitakufuata kokote uendako.”


## Luke 9:58 (id: 742009058)

58Yesu akamjibu, “Mbweha wana mapango, nao ndege wa angani wana viota, lakini Mwana wa Adamu hana mahali pa kulaza kichwa chake.”


## Luke 9:59 (id: 742009059)

59Yesu akamwambia mtu mwingine, “Nifuate.” Mtu huyo akamjibu, “Bwana, niruhusu kwanza nikamzike baba yangu.”


## Luke 9:60 (id: 742009060)

60Yesu akamwambia, “Waache wafu wawazike wafu wao, bali wewe nenda ukautangaze Ufalme wa Mungu.”


## Luke 9:61 (id: 742009061)

61Mtu mwingine akamwambia, “Bwana, nitakufuata lakini naomba kwanza nikawaage jamaa yangu.”


## Luke 9:62 (id: 742009062)

62Yesu akamwambia, “Mtu yeyote atiaye mkono wake kulima, kisha akatazama nyuma, hafai kwa Ufalme wa Mungu.”


## Luke 10:1 (id: 742010001)

1Baada ya hayo, Bwana akawachagua wengine sabini na wawili, akawatuma wawili wawili katika kila mji na kila sehemu aliyokusudia kwenda baadaye.


## Luke 10:2 (id: 742010002)

2Akawaambia, “Mavuno ni mengi, lakini watendakazi ni wachache. Kwa hiyo mwombeni Bwana wa mavuno, ili apeleke watendakazi katika shamba lake la mavuno.


## Luke 10:3 (id: 742010003)

3Haya! nendeni. Ninawatuma kama wana\-kondoo katikati ya mbwa mwitu.


## Luke 10:4 (id: 742010004)

4Msichukue mkoba, wala mfuko, wala viatu, na msimsalimu mtu yeyote njiani.


## Luke 10:5 (id: 742010005)

5“Mkiingia katika nyumba yoyote, kwanza semeni, ‘Amani iwe kwenu.’


## Luke 10:6 (id: 742010006)

6Kama kuna mtu wa amani humo, basi amani yenu itakuwa juu yake. La sivyo, itawarudia.


## Luke 10:7 (id: 742010007)

7Kaeni katika nyumba hiyo, mkila na kunywa kile watakachowapa, kwa sababu kila mtendakazi anastahili malipo yake. Msihamehame kutoka nyumba hadi nyumba.


## Luke 10:8 (id: 742010008)

8“Mkienda katika mji na watu wake wakawakaribisha, kuleni chochote kiwekwacho mbele yenu,


## Luke 10:9 (id: 742010009)

9waponyeni wagonjwa waliomo na waambieni: ‘Ufalme wa Mungu umekaribia.’


## Luke 10:10 (id: 742010010)

10Lakini mkiingia katika mji, nao hawakuwakaribisha, tokeni mwende katika barabara zake mkaseme:


## Luke 10:11 (id: 742010011)

11‘Hata mavumbi ya mji wenu yaliyoshikamana na miguu yetu, tunayakungʼuta dhidi yenu. Lakini mjue kwamba Ufalme wa Mungu umekaribia.’


## Luke 10:12 (id: 742010012)

12Ninawaambia, itakuwa rahisi zaidi kwa Sodoma kustahimili katika siku ile kuliko mji ule.


## Luke 10:13 (id: 742010013)

13“Ole wako Korazini! Ole wako Bethsaida! Kwa kuwa kama miujiza iliyofanyika kwenu ingefanyika Tiro na Sidoni, miji hiyo ingekuwa imetubu zamani, kwa kuvaa magunia na kujipaka majivu.


## Luke 10:14 (id: 742010014)

14Lakini itakuwa rahisi zaidi kwa Tiro na Sidoni kustahimili katika siku ya hukumu, kuliko ninyi.


## Luke 10:15 (id: 742010015)

15Nawe, Kapernaumu, je, utainuliwa hadi mbinguni? La hasha, utashushwa mpaka kuzimu.”


## Luke 10:16 (id: 742010016)

16“Yeye awasikilizaye ninyi anisikiliza mimi; naye awakataaye ninyi amenikataa mimi. Lakini yeye anikataaye mimi amkataa yeye aliyenituma.”


## Luke 10:17 (id: 742010017)

17Wale sabini na wawili wakarudi kwa furaha, na kusema, “Bwana, hata pepo wachafu wanatutii kwa jina lako.”


## Luke 10:18 (id: 742010018)

18Yesu akawaambia, “Nilimwona Shetani akianguka kutoka mbinguni kama umeme wa radi.


## Luke 10:19 (id: 742010019)

19Tazama nimewapa mamlaka ya kukanyaga nyoka na nge na juu ya nguvu zote za adui; wala hakuna kitu chochote kitakachowadhuru.


## Luke 10:20 (id: 742010020)

20Basi, msifurahi kwa kuwa pepo wachafu wanawatii, bali furahini kwa kuwa majina yenu yameandikwa mbinguni.”


## Luke 10:21 (id: 742010021)

21Wakati huo Yesu akashangilia katika Roho Mtakatifu, akasema, “Nakuhimidi Baba, Bwana wa mbingu na nchi, kwa kuwa umewaficha mambo haya wenye hekima na wenye elimu, nawe ukawafunulia watoto wadogo. Naam, Baba, kwa kuwa hivyo ndivyo ilivyokupendeza.


## Luke 10:22 (id: 742010022)

22“Nimekabidhiwa vitu vyote na Baba yangu. Hakuna mtu amjuaye Mwana ni nani ila Baba, wala hakuna amjuaye Baba ni nani ila Mwana na yeyote ambaye Mwana anapenda kumfunulia.”


## Luke 10:23 (id: 742010023)

23Basi Yesu akawageukia wanafunzi wake akanena nao faraghani, akawaambia, “Heri macho yanayoona yale mambo mnayoyaona.


## Luke 10:24 (id: 742010024)

24Kwa maana nawaambia, manabii wengi na wafalme walitamani kuona yale mnayoyaona lakini hawakuyaona, na walitamani kusikia yale mnayoyasikia lakini hawakuyasikia.”


## Luke 10:25 (id: 742010025)

25Wakati huo mtaalamu mmoja wa sheria alisimama ili kumjaribu Yesu, akamuuliza, “Mwalimu, nifanye nini ili niurithi uzima wa milele?”


## Luke 10:26 (id: 742010026)

26Yesu akamjibu, “Imeandikwaje katika Sheria? Kwani unasoma nini humo?”


## Luke 10:27 (id: 742010027)

27Akajibu, “ ‘Mpende Bwana Mungu wako kwa moyo wako wote, kwa roho yako yote, kwa nguvu zako zote, na kwa akili zako zote’; tena, ‘Mpende jirani yako kama unavyojipenda mwenyewe.’ ”


## Luke 10:28 (id: 742010028)

28Yesu akamwambia, “Umejibu vyema. Fanya hivyo nawe utaishi.”


## Luke 10:29 (id: 742010029)

29Lakini yule mtaalamu wa sheria, akitaka kujionyesha kuwa mwenye haki, akamuuliza Yesu, “Jirani yangu ni nani?”


## Luke 10:30 (id: 742010030)

30Yesu akamjibu akasema, “Mtu mmoja alikuwa akiteremka kutoka Yerusalemu kwenda Yeriko, naye akaangukia mikononi mwa wanyangʼanyi. Wakampiga, wakaondoka, wakamwacha akiwa karibu kufa.


## Luke 10:31 (id: 742010031)

31Kuhani mmoja alikuwa akipitia njia ile, alipomwona huyo mtu, akapita upande mwingine, akamwacha hapo barabarani.


## Luke 10:32 (id: 742010032)

32Vivyo hivyo, Mlawi mmoja naye alipofika mahali pale, alimwona, akapita upande mwingine, akamwacha hapo barabarani


## Luke 10:33 (id: 742010033)

33Lakini Msamaria mmoja aliyekuwa akisafiri alipomwona, alimhurumia.


## Luke 10:34 (id: 742010034)

34Akaenda alipokuwa na akasafisha majeraha yake kwa divai na mafuta, kisha akayafunga. Ndipo akampandisha kwenye punda wake, akampeleka mpaka kwenye nyumba ya wageni na kumtunza.


## Luke 10:35 (id: 742010035)

35Kesho yake, yule Msamaria akachukua dinari mbili akampa yule mwenye nyumba ya wageni na kusema, ‘Mtunze, nami nirudipo nitakulipa gharama yoyote ya ziada uliyotumia kwa ajili yake.’


## Luke 10:36 (id: 742010036)

36“Ni yupi basi miongoni mwa hawa watatu wewe unadhani ni jirani yake yule mtu aliyeangukia mikononi mwa wanyangʼanyi?”


## Luke 10:37 (id: 742010037)

37Yule mtaalamu wa sheria akajibu, “Ni yule aliyemhurumia.” Ndipo Yesu akamwambia, “Nenda, ukafanye vivyo hivyo.”


## Luke 10:38 (id: 742010038)

38Ikawa Yesu na wanafunzi wake walipokuwa wakienda Yerusalemu, akaingia kwenye kijiji kimoja ambapo mwanamke mmoja aliyeitwa Martha alimkaribisha nyumbani kwake.


## Luke 10:39 (id: 742010039)

39Martha alikuwa na mdogo wake aliyeitwa Maria, ambaye aliketi chini miguuni mwa Bwana akisikiliza yale aliyokuwa akisema.


## Luke 10:40 (id: 742010040)

40Lakini Martha alikuwa akihangaika na maandalizi yote yaliyokuwa yafanyike. Martha akaja kwa Yesu na kumuuliza, “Bwana, hujali kwamba ndugu yangu ameniachia kazi zote mwenyewe? Basi mwambie anisaidie.”


## Luke 10:41 (id: 742010041)

41Lakini Bwana akamjibu, “Martha, Martha, mbona unasumbuka na kuhangaika na mengi?


## Luke 10:42 (id: 742010042)

42Lakini kunahitajika kitu kimoja tu. Maria amechagua kile kilicho bora, wala hakuna mtu atakayemwondolea.”


## Luke 11:1 (id: 742011001)

1Siku moja, Yesu alikuwa mahali fulani akiomba. Alipomaliza kuomba, mmoja wa wanafunzi wake akamwambia, “Bwana, tufundishe kuomba, kama vile Yohana alivyowafundisha wanafunzi wake.”


## Luke 11:2 (id: 742011002)

2Akawaambia, “Mnapoomba, semeni: “ ‘Baba yetu (uliye mbinguni), jina lako litukuzwe, ufalme wako uje. (Mapenzi yako yafanyike hapa duniani kama huko mbinguni.)


## Luke 11:3 (id: 742011003)

3Utupatie kila siku riziki yetu.


## Luke 11:4 (id: 742011004)

4Utusamehe dhambi zetu, kwa kuwa na sisi huwasamehe wote wanaotukosea. Wala usitutie majaribuni (bali utuokoe kutoka kwa yule mwovu).’ ”


## Luke 11:5 (id: 742011005)

5Kisha akawaambia, “Ni nani miongoni mwenu mwenye rafiki yake, naye akamwendea usiku wa manane na kumwambia, ‘Rafiki, nikopeshe mikate mitatu.


## Luke 11:6 (id: 742011006)

6Kwa sababu rafiki yangu amekuja kutoka safarini, nami sina kitu cha kumpa.’


## Luke 11:7 (id: 742011007)

7“Kisha yule aliyeko ndani amjibu, ‘Usinisumbue. Mlango umefungwa, nami na watoto wangu tumelala. Siwezi kuamka nikupe chochote.’


## Luke 11:8 (id: 742011008)

8Nawaambia, ingawa huyo mtu hataamka na kumpa hiyo mikate kwa sababu ni rafiki yake, lakini kwa sababu ya kuendelea kwake kuomba, ataamka na kumpa kiasi anachohitaji.


## Luke 11:9 (id: 742011009)

9“Kwa hiyo nawaambia: Ombeni nanyi mtapewa; tafuteni nanyi mtapata; bisheni nanyi mtafunguliwa mlango.


## Luke 11:10 (id: 742011010)

10Kwa kuwa kila aombaye hupewa; naye kila atafutaye hupata; na kila abishaye hufunguliwa mlango.


## Luke 11:11 (id: 742011011)

11“Je, kuna yeyote miongoni mwenu ambaye mtoto wake akimwomba samaki, atampa nyoka badala yake?


## Luke 11:12 (id: 742011012)

12Au mtoto akimwomba yai atampa nge?


## Luke 11:13 (id: 742011013)

13Basi ikiwa ninyi mlio waovu, mnajua kuwapa watoto wenu vitu vizuri, si zaidi sana Baba yenu aliye mbinguni atawapa Roho Mtakatifu wale wamwombao!”


## Luke 11:14 (id: 742011014)

14Basi Yesu alikuwa anamtoa pepo mchafu kutoka kwa mtu aliyekuwa bubu. Yule pepo mchafu alipomtoka yule mtu aliyekuwa bubu, akaanza kuongea, nao umati wa watu ukashangaa.


## Luke 11:15 (id: 742011015)

15Lakini wengine wakasema, “Anatoa pepo wachafu kwa uwezo wa Beelzebuli, yule mkuu wa pepo wachafu wote.”


## Luke 11:16 (id: 742011016)

16Wengine ili kumjaribu wakataka awaonyeshe ishara kutoka mbinguni.


## Luke 11:17 (id: 742011017)

17Yesu akajua mawazo yao, naye akawaambia, “Kila ufalme ukigawanyika dhidi yake wenyewe huangamia. Nayo nyumba iliyogawanyika dhidi yake yenyewe itaanguka.


## Luke 11:18 (id: 742011018)

18Kama Shetani amegawanyika mwenyewe, ufalme wake utasimamaje? Nawaambia haya kwa sababu ninyi mnadai ya kuwa mimi ninatoa pepo wachafu kwa uwezo wa Beelzebuli.


## Luke 11:19 (id: 742011019)

19Kama mimi natoa pepo wachafu kwa nguvu za Beelzebuli, wafuasi wenu nao je, wao hutoa pepo wachafu kwa uwezo wa nani? Hivyo basi, wao ndio watakaowahukumu.


## Luke 11:20 (id: 742011020)

20Lakini kama mimi ninatoa pepo wachafu kwa kidole cha Mungu, basi Ufalme wa Mungu umewajia.


## Luke 11:21 (id: 742011021)

21“Mtu mwenye nguvu aliyejifunga silaha anapoilinda nyumba yake, mali yake iko salama.


## Luke 11:22 (id: 742011022)

22Lakini mtu mwenye nguvu zaidi kumliko akimshambulia na kumshinda, yeye humnyangʼanya silaha zake zote alizozitegemea, na kuchukua nyara.


## Luke 11:23 (id: 742011023)

23“Mtu asiyekuwa pamoja nami yu kinyume nami, na mtu ambaye hakusanyi pamoja nami, hutawanya.


## Luke 11:24 (id: 742011024)

24“Pepo mchafu amtokapo mtu, hutangatanga katika sehemu zisizo na maji akitafuta mahali pa kupumzika, lakini hapati. Ndipo husema, ‘Nitarudi kwenye nyumba yangu nilikotoka.’


## Luke 11:25 (id: 742011025)

25Naye arudipo na kuikuta ile nyumba imefagiliwa na kupangwa vizuri,


## Luke 11:26 (id: 742011026)

26ndipo huenda na kuchukua pepo wachafu wengine saba wabaya kuliko yeye mwenyewe, nao huingia na kukaa humo. Nayo hali ya mwisho ya yule mtu huwa ni mbaya kuliko ile ya kwanza.”


## Luke 11:27 (id: 742011027)

27Ikawa Yesu alipokuwa akisema hayo, mwanamke mmoja katikati ya ule umati wa watu akapaza sauti akasema, “Limebarikiwa tumbo lililokuzaa na matiti uliyonyonya!”


## Luke 11:28 (id: 742011028)

28Yesu akajibu, “Wamebarikiwa zaidi wale wanaolisikia neno la Mungu na kulitii.”


## Luke 11:29 (id: 742011029)

29Umati wa watu ulipokuwa unazidi kuongezeka, Yesu akaendelea kusema, “Hiki ni kizazi kiovu. Kinatafuta ishara, lakini hakitapewa ishara yoyote isipokuwa ile ya Yona.


## Luke 11:30 (id: 742011030)

30Kwa maana kama vile Yona alivyokuwa ishara kwa watu wa Ninawi, ndivyo Mwana wa Adamu atakavyokuwa ishara kwa kizazi hiki.


## Luke 11:31 (id: 742011031)

31Malkia wa Kusini atasimama wakati wa hukumu na kuwahukumu watu wa kizazi hiki. Kwa kuwa yeye alikuja kutoka miisho ya dunia ili kuisikiliza hekima ya Solomoni. Na hapa yupo aliye mkuu kuliko Solomoni.


## Luke 11:32 (id: 742011032)

32Siku ya hukumu, watu wa Ninawi watasimama pamoja na kizazi hiki na kukihukumu; kwa maana wao walitubu waliposikia mahubiri ya Yona. Na tazama, hapa yupo yeye aliye mkuu kuliko Yona.


## Luke 11:33 (id: 742011033)

33“Hakuna mtu yeyote awashaye taa na kuiweka mahali palipofichika au kuifunikia chini ya bakuli. Badala yake huiweka juu ya kinara chake, ili watu wote wanaoingia waone nuru.


## Luke 11:34 (id: 742011034)

34Jicho lako ni taa ya mwili wako. Kama jicho lako ni zima, mwili wako wote pia umejaa nuru. Lakini kama jicho ni bovu, mwili wako wote pia umejaa giza.


## Luke 11:35 (id: 742011035)

35Kwa hiyo, hakikisha kwamba nuru iliyoko ndani yako isiwe giza.


## Luke 11:36 (id: 742011036)

36Basi ikiwa mwili wako wote umejaa nuru, bila sehemu yake yoyote kuwa gizani, basi utakuwa na nuru kama vile taa ikuangazavyo kwa nuru yake.”


## Luke 11:37 (id: 742011037)

37Yesu alipomaliza kuzungumza, Farisayo mmoja alimwalika nyumbani mwake kwa chakula. Yesu akaingia na kuketi katika sehemu yake mezani.


## Luke 11:38 (id: 742011038)

38Yule Farisayo akashangaa kwamba Yesu hakunawa kwanza kabla ya kula.


## Luke 11:39 (id: 742011039)

39Ndipo Bwana akamwambia, “Sasa, enyi Mafarisayo, mnasafisha kikombe na sahani kwa nje, lakini ndani mmejaa unyangʼanyi na uovu.


## Luke 11:40 (id: 742011040)

40Enyi wapumbavu! Hamjui kuwa yeye aliyetengeneza nje ndiye alitengeneza na ndani pia?


## Luke 11:41 (id: 742011041)

41Basi toeni sadaka ya vile mlivyo navyo, na tazama, vitu vyote vitakuwa safi kwenu.


## Luke 11:42 (id: 742011042)

42“Lakini ole wenu, Mafarisayo, kwa maana mnampa Mungu zaka za mnanaa, mchicha na kila aina ya mboga, lakini mnapuuza haki na upendo wa Mungu. Iliwapasa kufanya haya ya pili bila kupuuza hayo ya kwanza.


## Luke 11:43 (id: 742011043)

43“Ole wenu Mafarisayo, kwa sababu ninyi mnapenda kukalia viti vya mbele katika masinagogi, na kusalimiwa kwa heshima masokoni.


## Luke 11:44 (id: 742011044)

44“Ole wenu, kwa sababu ninyi ni kama makaburi yasiyokuwa na alama, ambayo watu huyakanyaga pasipo kujua.”


## Luke 11:45 (id: 742011045)

45Mtaalamu mmoja wa sheria akamjibu, akasema, “Mwalimu, unaposema mambo haya, unatutukana na sisi pia.”


## Luke 11:46 (id: 742011046)

46Yesu akamjibu, “Nanyi wataalamu wa sheria, ole wenu, kwa sababu mnawatwika watu mizigo mizito ambayo hawawezi kubeba, wala ninyi wenyewe hamwinui hata kidole kimoja kuwasaidia.


## Luke 11:47 (id: 742011047)

47“Ole wenu, kwa sababu ninyi mnajenga makaburi ya manabii waliouawa na baba zenu.


## Luke 11:48 (id: 742011048)

48Hivyo ninyi mwashuhudia na mnathibitisha kile baba zenu walichofanya. Wao waliwaua manabii, nanyi mnawajengea makaburi.


## Luke 11:49 (id: 742011049)

49Kwa sababu ya jambo hili, Mungu katika hekima yake alisema, ‘Tazama, nitatuma kwao manabii na mitume, nao watawaua baadhi yao na wengine watawatesa.’


## Luke 11:50 (id: 742011050)

50Kwa hiyo kizazi hiki kitawajibika kwa ajili ya damu ya manabii iliyomwagwa tangu kuwekwa misingi ya ulimwengu,


## Luke 11:51 (id: 742011051)

51tangu damu ya Abeli mpaka damu ya Zekaria, aliyeuawa kati ya madhabahu na mahali patakatifu. Naam, nawaambia, kizazi hiki kitawajibika kwa haya yote.


## Luke 11:52 (id: 742011052)

52“Ole wenu ninyi wataalamu wa sheria, kwa sababu mmeuondoa ufunguo wa maarifa. Ninyi wenyewe hamkuingia, na wale waliokuwa wanaingia mkawazuia.”


## Luke 11:53 (id: 742011053)

53Yesu alipoondoka huko, walimu wa sheria na Mafarisayo wakaanza kumpinga vikali na kumsonga kwa maswali,


## Luke 11:54 (id: 742011054)

54wakivizia kumkamata kwa kitu atakachosema ili wamshtaki.


## Luke 12:1 (id: 742012001)

1Wakati huo, umati mkubwa wa watu maelfu, walipokuwa wamekusanyika hata wakawa wanakanyagana, Yesu akaanza kuzungumza kwanza na wanafunzi wake, akawaambia: “Jihadharini na chachu ya Mafarisayo, yaani, unafiki wao.


## Luke 12:2 (id: 742012002)

2Hakuna jambo lolote lililositirika ambalo halitafunuliwa, au lililofichwa ambalo halitajulikana.


## Luke 12:3 (id: 742012003)

3Kwa hiyo, lolote mlilosema gizani litasikiwa nuruni. Na kile mlichonongʼona masikioni mkiwa kwenye vyumba vya ndani, kitatangazwa juu ya paa.


## Luke 12:4 (id: 742012004)

4“Nawaambieni rafiki zangu, msiwaogope wale wauao mwili, lakini baada ya hilo hawawezi kufanya lolote zaidi.


## Luke 12:5 (id: 742012005)

5Lakini nitawaambia nani wa kumwogopa: Mwogopeni yule ambaye baada ya kuua mwili, ana mamlaka ya kuwatupa motoni. Naam, nawaambia, mwogopeni huyo!


## Luke 12:6 (id: 742012006)

6Mnajua kwamba shomoro watano huuzwa kwa senti mbili? Lakini Mungu hamsahau hata mmoja wao.


## Luke 12:7 (id: 742012007)

7Naam, hata nywele za vichwa vyenu zote zimehesabiwa. Hivyo msiogope, kwa maana ninyi ni wa thamani kubwa kuliko shomoro wengi.


## Luke 12:8 (id: 742012008)

8“Ninawaambia kwamba yeyote atakayenikiri mbele ya watu, Mwana wa Adamu naye atamkiri mbele za malaika wa Mungu.


## Luke 12:9 (id: 742012009)

9Lakini yeye atakayenikana mimi mbele ya watu, Mwana wa Adamu naye atamkana mbele ya malaika wa Mungu.


## Luke 12:10 (id: 742012010)

10Naye kila atakayenena neno baya dhidi ya Mwana wa Adamu atasamehewa, lakini yeyote atakayemkufuru Roho Mtakatifu hatasamehewa.


## Luke 12:11 (id: 742012011)

11“Watakapowapeleka katika masinagogi, na mbele ya watawala na wenye mamlaka, msiwe na wasiwasi kuhusu namna mtakavyojitetea au mtakavyosema.


## Luke 12:12 (id: 742012012)

12Kwa maana Roho Mtakatifu atawafundisha wakati huo huo mnachopaswa kusema.”


## Luke 12:13 (id: 742012013)

13Mtu mmoja katika umati wa watu akamwambia Yesu, “Mwalimu, mwambie ndugu yangu tugawane naye urithi wetu.”


## Luke 12:14 (id: 742012014)

14Lakini Yesu akamwambia, “Rafiki, ni nani aliyeniweka mimi kuwa hakimu wenu au msuluhishi juu yenu?”


## Luke 12:15 (id: 742012015)

15Ndipo Yesu akawaambia, “Jihadharini! Jilindeni na aina zote za choyo. Kwa maana maisha ya mtu hayatokani na wingi wa mali alizo nazo.”


## Luke 12:16 (id: 742012016)

16Kisha akawaambia mfano huu: “Shamba la mtu mmoja tajiri lilizaa sana.


## Luke 12:17 (id: 742012017)

17Akawaza moyoni mwake, ‘Nifanye nini? Sina mahali pa kuhifadhi mavuno yangu.’


## Luke 12:18 (id: 742012018)

18“Ndipo huyo tajiri akasema, ‘Nitafanya hivi: Nitabomoa ghala zangu za nafaka na kujenga nyingine kubwa zaidi na huko nitayahifadhi mavuno yangu yote na vitu vyangu.


## Luke 12:19 (id: 742012019)

19Nami nitaiambia nafsi yangu, “Nafsi, unavyo vitu vingi vizuri ulivyojiwekea akiba kwa miaka mingi. Pumzika; kula, unywe, ufurahi.” ’


## Luke 12:20 (id: 742012020)

20“Lakini Mungu akamwambia, ‘Mpumbavu wewe! Usiku huu uhai wako unatakiwa. Sasa hivyo vitu ulivyojiwekea akiba vitakuwa vya nani?’


## Luke 12:21 (id: 742012021)

21“Hivyo ndivyo ilivyo kwa wale wanaojiwekea mali lakini hawajitajirishi kwa Mungu.”


## Luke 12:22 (id: 742012022)

22Kisha Yesu akawaambia wanafunzi wake: “Kwa hiyo nawaambia, msisumbukie maisha yenu kwamba mtakula nini; au msumbukie miili yenu kwamba mtavaa nini.


## Luke 12:23 (id: 742012023)

23Maisha ni zaidi ya chakula, na mwili ni zaidi ya mavazi.


## Luke 12:24 (id: 742012024)

24Fikirini ndege! Wao hawapandi wala hawavuni, hawana ghala wala popote pa kuhifadhi nafaka; lakini Mungu huwalisha. Ninyi ni wa thamani zaidi kuliko ndege!


## Luke 12:25 (id: 742012025)

25Ni nani miongoni mwenu ambaye kwa kujitaabisha kwake anaweza kujiongezea hata saa moja zaidi katika maisha yake?


## Luke 12:26 (id: 742012026)

26Kama hamwezi kufanya jambo dogo kama hilo, kwa nini basi kuyasumbukia hayo mengine?


## Luke 12:27 (id: 742012027)

27“Angalieni maua jinsi yameavyo: Hayafanyi kazi wala hayafumi. Lakini nawaambia, hata Solomoni katika fahari yake yote hakuvikwa vizuri kama mojawapo ya hayo maua.


## Luke 12:28 (id: 742012028)

28Basi ikiwa Mungu huyavika hivi majani ya shambani, ambayo leo yapo, na kesho yanatupwa motoni, si atawavika ninyi vizuri zaidi, enyi wa imani haba!


## Luke 12:29 (id: 742012029)

29Wala msisumbuke mioyoni mwenu mtakula nini au mtakunywa nini. Msiwe na wasiwasi juu ya haya.


## Luke 12:30 (id: 742012030)

30Watu wa mataifa ya duniani husumbuka sana kuhusu vitu hivi vyote, lakini Baba yenu anafahamu kuwa mnahitaji haya yote.


## Luke 12:31 (id: 742012031)

31Bali utafuteni Ufalme wa Mungu, na haya yote atawapa pia.


## Luke 12:32 (id: 742012032)

32“Msiogope enyi kundi dogo, kwa maana Baba yenu ameona vyema kuwapa ninyi Ufalme.


## Luke 12:33 (id: 742012033)

33Uzeni mali zenu mkawape maskini. Jifanyieni mifuko isiyochakaa, mkajiwekee hazina mbinguni isiyokwisha, mahali ambapo mwizi hakaribii wala nondo haharibu.


## Luke 12:34 (id: 742012034)

34Kwa sababu mahali hazina yako ilipo, hapo ndipo moyo wako utakapokuwa pia.


## Luke 12:35 (id: 742012035)

35“Kuweni tayari mkiwa mmevikwa kwa ajili ya huduma na taa zenu zikiwa zinawaka,


## Luke 12:36 (id: 742012036)

36kama watumishi wanaomngojea bwana wao arudi kutoka kwenye karamu ya arusi, ili ajapo na kubisha mlango waweze kumfungulia mara.


## Luke 12:37 (id: 742012037)

37Heri wale watumishi ambao bwana wao atakapokuja atawakuta wakiwa wanakesha. Amin, nawaambia, atajifunga mkanda wake na kuwaketisha ili wale, naye atakuja na kuwahudumia.


## Luke 12:38 (id: 742012038)

38Itakuwa heri kwa watumwa hao ikiwa bwana wao atakapokuja atawakuta wamekesha hata kama atakuja mnamo usiku wa manane, au karibu na mapambazuko.


## Luke 12:39 (id: 742012039)

39Lakini fahamuni jambo hili: Kama mwenye nyumba angalijua saa mwizi atakuja, asingaliiacha nyumba yake kuvunjwa.


## Luke 12:40 (id: 742012040)

40Ninyi nanyi hamna budi kuwa tayari, kwa sababu Mwana wa Adamu atakuja saa msiyotazamia.”


## Luke 12:41 (id: 742012041)

41Ndipo Petro akamuuliza, “Bwana, mfano huu unatuambia sisi peke yetu au watu wote?”


## Luke 12:42 (id: 742012042)

42Yesu akamjibu, “Ni yupi basi wakili mwaminifu na mwenye busara, ambaye bwana wake atamfanya msimamizi juu ya watumishi wake wote, ili awape watumishi wengine chakula chao wakati unaofaa?


## Luke 12:43 (id: 742012043)

43Heri mtumishi yule ambaye bwana wake atakaporudi atamkuta akifanya hivyo.


## Luke 12:44 (id: 742012044)

44Amin nawaambia, atamweka mtumishi huyo kuwa msimamizi wa mali yake yote.


## Luke 12:45 (id: 742012045)

45Lakini kama yule mtumishi atasema moyoni mwake, ‘Bwana wangu anakawia kurudi,’ kisha akaanza kuwapiga wale watumishi wa kiume na wa kike, na kula na kunywa na kulewa.


## Luke 12:46 (id: 742012046)

46Basi bwana wa mtumishi huyo atakuja siku asiyodhani na saa asiyoijua. Atamkata vipande vipande na kumweka katika sehemu moja pamoja na wale wasioamini.


## Luke 12:47 (id: 742012047)

47“Yule mtumishi anayefahamu vyema mapenzi ya bwana wake na asijiandae wala kufanya kama apendavyo bwana wake, atapigwa kwa mapigo mengi.


## Luke 12:48 (id: 742012048)

48Lakini yeyote ambaye hakujua naye akafanya yale yastahiliyo kupigwa, atapigwa kidogo. Yeyote aliyepewa vitu vingi, atadaiwa vingi; na yeyote aliyekabidhiwa vingi, kwake vitatakiwa vingi.


## Luke 12:49 (id: 742012049)

49“Nimekuja kuleta moto duniani; laiti kama ungekuwa tayari umewashwa!


## Luke 12:50 (id: 742012050)

50Lakini ninao ubatizo ambao lazima nibatizwe, nayo dhiki yangu ni kuu mpaka ubatizo huo ukamilike!


## Luke 12:51 (id: 742012051)

51Mnadhani nimekuja kuleta amani duniani? La, nawaambia sivyo, nimekuja kuleta mafarakano.


## Luke 12:52 (id: 742012052)

52Kuanzia sasa, kutakuwa na watu watano katika nyumba moja, watatu dhidi ya wawili, na wawili dhidi ya watatu.


## Luke 12:53 (id: 742012053)

53Watafarakana baba dhidi ya mwanawe na mwana dhidi ya babaye, mama dhidi ya bintiye na binti dhidi ya mamaye, naye mama mkwe dhidi ya mkwewe na mkwe dhidi ya mama mkwe wake.”


## Luke 12:54 (id: 742012054)

54Pia Yesu akauambia ule umati wa watu, “Mwonapo wingu likitokea magharibi, mara mwasema, ‘Mvua itanyesha,’ nayo hunyesha.


## Luke 12:55 (id: 742012055)

55Nanyi mwonapo upepo wa kusini ukivuma, ninyi husema, ‘Kutakuwa na joto,’ na huwa hivyo.


## Luke 12:56 (id: 742012056)

56Enyi wanafiki! Mnajua jinsi ya kutambua kuonekana kwa dunia na anga. Inakuwaje basi kwamba mnashindwa kutambua wakati huu wa sasa?


## Luke 12:57 (id: 742012057)

57“Kwa nini hamwamui wenyewe lililo haki?


## Luke 12:58 (id: 742012058)

58Uwapo njiani na mshtaki wako kwenda kwa hakimu, jitahidi kupatana naye mkiwa njiani. La sivyo, atakupeleka kwa hakimu, naye hakimu atakukabidhi kwa afisa, naye afisa atakutupa gerezani.


## Luke 12:59 (id: 742012059)

59Nakuambia, hautatoka humo hadi uwe umelipa senti ya mwisho.”


## Luke 13:1 (id: 742013001)

1Wakati huo huo, kulikuwa na watu waliomwambia Yesu habari za Wagalilaya ambao Pilato aliwaua, na damu ya hao watu akaichanganya na dhabihu yao waliyokuwa wanatoa.


## Luke 13:2 (id: 742013002)

2Yesu akawauliza, “Mnadhani kwamba hawa Wagalilaya ambao walikufa kifo cha namna hiyo walikuwa na dhambi kuwazidi Wagalilaya wengine wote?


## Luke 13:3 (id: 742013003)

3La hasha! Ninyi nanyi msipotubu, mtaangamia vivyo hivyo.


## Luke 13:4 (id: 742013004)

4Au wale watu kumi na wanane waliokufa walipoangukiwa na mnara huko Siloamu: mnadhani wao walikuwa waovu kuliko watu wote waliokuwa wanaishi Yerusalemu?


## Luke 13:5 (id: 742013005)

5Nawaambia, la hasha! Ninyi nanyi msipotubu, wote mtaangamia vivyo hivyo.”


## Luke 13:6 (id: 742013006)

6Kisha Yesu akawaambia mfano huu: “Mtu mmoja alikuwa na mtini uliopandwa katika shamba lake la mizabibu, akaja ili kutafuta tini kwenye mti huo, lakini hakupata hata moja.


## Luke 13:7 (id: 742013007)

7Hivyo akamwambia mtunza shamba: ‘Tazama, kwa muda wa miaka mitatu sasa nimekuwa nikija kutafuta matunda kwenye mtini huu, nami sikupata hata moja. Ukate! Kwa nini uendelee kuharibu ardhi?’


## Luke 13:8 (id: 742013008)

8“Yule mtunza shamba akamjibu, ‘Bwana, uache tena kwa mwaka mmoja zaidi, nami nitaupalilia na kuuwekea mbolea.


## Luke 13:9 (id: 742013009)

9Kama ukizaa matunda mwaka ujao, vyema, la sivyo uukate.’ ”


## Luke 13:10 (id: 742013010)

10Basi Yesu alikuwa akifundisha katika sinagogi mojawapo siku ya Sabato.


## Luke 13:11 (id: 742013011)

11Wakati huo huo akaja mwanamke mmoja aliyekuwa na pepo mchafu, naye alikuwa amepinda mgongo kwa muda wa miaka kumi na minane, wala alikuwa hawezi kunyooka wima.


## Luke 13:12 (id: 742013012)

12Yesu alipomwona, akamwita, akamwambia, “Mwanamke, uwe huru, umepona ugonjwa wako.”


## Luke 13:13 (id: 742013013)

13Yesu alipomwekea mikono yake, mara akasimama wima akaanza kumtukuza Mungu.


## Luke 13:14 (id: 742013014)

14Lakini kiongozi wa sinagogi akakasirika kwa sababu Yesu alikuwa ameponya mtu siku ya Sabato. Akaambia ule umati wa watu, “Kuna siku sita ambazo watu wanapaswa kufanya kazi. Katika siku hizo, njooni mponywe, lakini si katika siku ya Sabato.”


## Luke 13:15 (id: 742013015)

15Lakini Bwana akamjibu, “Enyi wanafiki! Je, kila mmoja wenu hamfungulii ngʼombe wake au punda wake kutoka zizini akampeleka kumnywesha maji siku ya Sabato?


## Luke 13:16 (id: 742013016)

16Je, huyu mwanamke, ambaye ni binti wa Abrahamu, aliyeteswa na Shetani akiwa amemfunga kwa miaka yote hii kumi na minane, hakustahili kufunguliwa kutoka kifungo hicho siku ya Sabato?”


## Luke 13:17 (id: 742013017)

17Aliposema haya, wapinzani wake wakaaibika, lakini watu wakafurahi kwa ajili ya mambo ya ajabu aliyoyafanya.


## Luke 13:18 (id: 742013018)

18Kisha Yesu akauliza, “Ufalme wa Mungu unafanana na nini? Nitaufananisha na nini?


## Luke 13:19 (id: 742013019)

19Umefanana na punje ya haradali ambayo mtu aliichukua na kuipanda katika shamba lake. Nayo ikakua, ikawa mti nao ndege wa angani wakatengeneza viota vyao kwenye matawi yake.”


## Luke 13:20 (id: 742013020)

20Yesu akauliza tena, “Nitaufananisha Ufalme wa Mungu na nini?


## Luke 13:21 (id: 742013021)

21Unafanana na chachu ambayo mwanamke aliichukua akaichanganya katika kiasi kikubwa cha unga mpaka wote ukaumuka.”


## Luke 13:22 (id: 742013022)

22Yesu akapita katika miji na vijiji, akifundisha wakati alisafiri kwenda Yerusalemu.


## Luke 13:23 (id: 742013023)

23Mtu mmoja akamuuliza, “Bwana, ni watu wachache tu watakaookolewa?”


## Luke 13:24 (id: 742013024)

24Yesu akawaambia, “Jitahidini sana kuingia kupitia mlango mwembamba, kwa maana nawaambia wengi watajaribu kuingia, lakini hawataweza.


## Luke 13:25 (id: 742013025)

25Wakati mwenye nyumba atakapoondoka na kufunga mlango, mtasimama nje mkibisha mlango na kusema, ‘Bwana! Tufungulie mlango!’ “Lakini yeye atawajibu, ‘Siwajui ninyi, wala mtokako.’


## Luke 13:26 (id: 742013026)

26“Ndipo mtamjibu, ‘Tulikula na kunywa pamoja nawe, tena ulifundisha katika mitaa yetu.’


## Luke 13:27 (id: 742013027)

27“Lakini yeye atawajibu, ‘Siwajui ninyi, wala mtokako. Ondokeni kwangu, ninyi watenda maovu!’


## Luke 13:28 (id: 742013028)

28“Ndipo kutakuwako kilio na kusaga meno, mtakapowaona Abrahamu, Isaki, Yakobo na manabii wote wakiwa katika Ufalme wa Mungu, lakini ninyi mkiwa mmetupwa nje.


## Luke 13:29 (id: 742013029)

29Watu watatoka mashariki na magharibi, kaskazini na kusini, nao wataketi kwenye sehemu walizoandaliwa karamuni katika Ufalme wa Mungu.


## Luke 13:30 (id: 742013030)

30Tazama, kunao walio wa mwisho watakaokuwa wa kwanza, nao wa kwanza watakaokuwa wa mwisho.”


## Luke 13:31 (id: 742013031)

31Wakati huo huo baadhi ya Mafarisayo wakamwendea Yesu na kumwambia, “Ondoka hapa uende mahali pengine kwa maana Herode anataka kukuua.”


## Luke 13:32 (id: 742013032)

32Yesu akawajibu, “Nendeni mkamwambie yule mbweha, ‘Ninafukuza pepo wachafu na kuponya wagonjwa leo na kesho, nami siku ya tatu nitaikamilisha kazi yangu.’


## Luke 13:33 (id: 742013033)

33Sina budi kuendelea na safari yangu leo, kesho na kesho kutwa: kwa maana haiwezekani nabii kufa mahali pengine isipokuwa Yerusalemu.


## Luke 13:34 (id: 742013034)

34“Ee Yerusalemu, Yerusalemu, uwauaye manabii na kuwapiga mawe wale waliotumwa kwako! Mara ngapi nimetamani kuwakusanya watoto wako pamoja, kama vile kuku akusanyavyo vifaranga wake chini ya mabawa yake, lakini hukutaka!


## Luke 13:35 (id: 742013035)

35Tazama nyumba yenu imeachwa ukiwa. Ninawaambia, hamtaniona tena mpaka wakati ule mtakaposema, ‘Amebarikiwa yeye ajaye kwa jina la Bwana.’ ”


## Luke 14:1 (id: 742014001)

1Ikawa siku moja Yesu alipokuwa amekwenda kula chakula kwa mmoja wa viongozi wa Mafarisayo siku ya Sabato, watu walikuwa wakimchunguza kwa bidii.


## Luke 14:2 (id: 742014002)

2Papo hapo mbele yake palikuwa na mtu mmoja mwenye ugonjwa wa kuvimba mwili.


## Luke 14:3 (id: 742014003)

3Yesu akawauliza wale Mafarisayo na walimu wa sheria, “Je, ni halali kuponya watu siku ya Sabato au la?”


## Luke 14:4 (id: 742014004)

4Wakakaa kimya. Hivyo Yesu akamshika yule mgonjwa mkono na kumponya, akamruhusu aende zake.


## Luke 14:5 (id: 742014005)

5Kisha akawauliza, “Kama mmoja wenu angekuwa na mtoto au ngʼombe wake aliyetumbukia katika kisima siku ya Sabato, je, hamtamvuta mara moja na kumtoa?”


## Luke 14:6 (id: 742014006)

6Nao hawakuwa na la kusema.


## Luke 14:7 (id: 742014007)

7Alipoona jinsi wageni walivyokuwa wanachagua mahali pa heshima wakati wa kula, akawaambia mfano huu:


## Luke 14:8 (id: 742014008)

8“Mtu akikualika arusini, usikae mahali pa mgeni wa heshima kwa kuwa inawezekana amealikwa mtu mheshimiwa kuliko wewe.


## Luke 14:9 (id: 742014009)

9Kama mkifanya hivyo yule aliyewaalika ninyi wawili atakuja na kukuambia, ‘Mpishe huyu mtu kiti chako.’ Ndipo kwa aibu utalazimika kukaa katika nafasi ya chini kabisa.


## Luke 14:10 (id: 742014010)

10Badala yake, unapoalikwa, chagua nafasi ya chini, ili yule mwenyeji wako atakapokuona atakuja na kukuambia, ‘Rafiki yangu, nenda kwenye nafasi iliyo bora zaidi.’ Kwa jinsi hii utakuwa umepewa heshima mbele ya wageni wenzako wote.


## Luke 14:11 (id: 742014011)

11Kwa maana kila mtu ajikwezaye atashushwa, naye ajishushaye atakwezwa.”


## Luke 14:12 (id: 742014012)

12Kisha Yesu akamwambia yule aliyewaalika, “Uandaapo karamu ya chakula cha mchana au cha jioni, usialike rafiki zako au ndugu zako au jamaa zako au majirani zako walio matajiri tu. Ukifanya hivyo, wao nao wanaweza kukualika kwao, nawe ukawa umelipwa kile ulichofanya na kupata thawabu yako.


## Luke 14:13 (id: 742014013)

13Bali ufanyapo karamu, waalike maskini, vilema na vipofu,


## Luke 14:14 (id: 742014014)

14nawe utabarikiwa kwa sababu hawa hawana uwezo wa kukulipa. Mungu atakulipa wakati wa ufufuo wa wenye haki.”


## Luke 14:15 (id: 742014015)

15Mmoja wa wale waliokuwa pamoja naye mezani aliposikia hivi akamwambia Yesu, “Amebarikiwa mtu yule atakayekula katika karamu ya Ufalme wa Mungu!”


## Luke 14:16 (id: 742014016)

16Yesu akamjibu, “Mtu mmoja alikuwa anaandaa karamu kubwa, akaalika watu wengi.


## Luke 14:17 (id: 742014017)

17Wakati wa karamu ulipofika, akamtuma mtumishi wake akawaambie wale walioalikwa, ‘Karibuni, kila kitu ki tayari sasa.’


## Luke 14:18 (id: 742014018)

18“Lakini wote, kila mmoja, wakaanza kutoa udhuru: Wa kwanza akasema, ‘Nimenunua shamba, lazima niende kuliona. Tafadhali niwie radhi.’


## Luke 14:19 (id: 742014019)

19“Mwingine akasema, ‘Ndipo tu nimenunua jozi tano za ngʼombe wa kulimia, nami ninakwenda kuwajaribu, tafadhali niwie radhi.’


## Luke 14:20 (id: 742014020)

20Naye mwingine akasema, ‘Nimeoa mke, kwa hiyo siwezi kuja.’


## Luke 14:21 (id: 742014021)

21“Yule mtumishi akarudi, akampa bwana wake taarifa. Ndipo yule mwenye nyumba akakasirika, akamwagiza yule mtumishi wake, akisema, ‘Nenda upesi kwenye mitaa na vichochoro vya mjini uwalete maskini, vilema, vipofu na viwete.’


## Luke 14:22 (id: 742014022)

22“Yule mtumishi akamwambia, ‘Bwana, yale uliyoniagiza nimefanya, lakini bado ipo nafasi.’


## Luke 14:23 (id: 742014023)

23“Ndipo yule bwana akamwambia mtumishi wake, ‘Nenda kwenye barabara na vijia vilivyoko nje ya mji na uwalazimishe watu waingie ili nyumba yangu ipate kujaa.


## Luke 14:24 (id: 742014024)

24Kwa maana nawaambia, hakuna hata mmoja wa wale walioalikwa atakayeionja karamu yangu.’ ”


## Luke 14:25 (id: 742014025)

25Umati mkubwa wa watu ulikuwa ukisafiri pamoja na Yesu, naye akageuka, akawaambia,


## Luke 14:26 (id: 742014026)

26“Mtu yeyote anayekuja kwangu hawezi kuwa mwanafunzi wangu kama hatanipenda mimi zaidi ya baba yake na mama yake, mke wake na watoto wake, ndugu zake na dada zake, naam, hata maisha yake mwenyewe.


## Luke 14:27 (id: 742014027)

27Yeyote asiyeuchukua msalaba wake na kunifuata hawezi kuwa mwanafunzi wangu.


## Luke 14:28 (id: 742014028)

28“Ni nani miongoni mwenu ambaye kama anataka kujenga nyumba, hakai kwanza chini na kufanya makisio ya gharama aone kama ana fedha za kutosha kukamilisha?


## Luke 14:29 (id: 742014029)

29La sivyo, akiisha kuweka msingi, naye akiwa hana uwezo wa kuikamilisha, wote waionao wataanza kumdhihaki,


## Luke 14:30 (id: 742014030)

30wakisema, ‘Mtu huyu alianza kujenga lakini hakuweza kukamilisha.’


## Luke 14:31 (id: 742014031)

31“Au ni mfalme gani atokaye kwenda kupigana vita na mfalme mwingine, ambaye hakai chini kwanza na kufikiri iwapo akiwa na jeshi la watu 10,000 ataweza kupigana na yule anayekuja na jeshi la watu 20,000?


## Luke 14:32 (id: 742014032)

32Kama hawezi, basi wakati yule mwingine akiwa bado yuko mbali, yeye hutuma ujumbe wa watu na kuomba masharti ya amani.


## Luke 14:33 (id: 742014033)

33Vivyo hivyo, yeyote miongoni mwenu ambaye hawezi kuacha vyote alivyo navyo, hawezi kuwa mwanafunzi wangu.


## Luke 14:34 (id: 742014034)

34“Chumvi ni nzuri, lakini chumvi ikiwa imepoteza ladha yake, itafanywaje ili iweze kukolea tena?


## Luke 14:35 (id: 742014035)

35Haifai ardhi wala kwa lundo la mbolea, bali hutupwa nje. “Mwenye masikio ya kusikia, na asikie.”


## Luke 15:1 (id: 742015001)

1Basi watoza ushuru na wenye dhambi wote walikuwa wanakusanyika ili wapate kumsikiliza Yesu.


## Luke 15:2 (id: 742015002)

2Lakini Mafarisayo na walimu wa sheria wakanungʼunika wakisema, “Huyu mtu anawakaribisha wenye dhambi na kula nao.”


## Luke 15:3 (id: 742015003)

3Ndipo Yesu akawaambia mfano huu:


## Luke 15:4 (id: 742015004)

4“Ikiwa mmoja wenu ana kondoo mia moja, naye akapoteza mmoja wao, je, hawaachi wale tisini na tisa nyikani na kwenda kumtafuta huyo aliyepotea mpaka ampate?


## Luke 15:5 (id: 742015005)

5Naye akishampata, humbeba mabegani mwake kwa furaha


## Luke 15:6 (id: 742015006)

6na kwenda nyumbani. Kisha huwaita rafiki zake na majirani, na kuwaambia, ‘Furahini pamoja nami; nimempata kondoo wangu aliyepotea.’


## Luke 15:7 (id: 742015007)

7Nawaambieni, vivyo hivyo kutakuwa na furaha zaidi mbinguni kwa sababu ya mwenye dhambi mmoja atubuye, kuliko kwa wenye haki tisini na tisa ambao hawana haja ya kutubu.”


## Luke 15:8 (id: 742015008)

8“Au ikiwa mwanamke ana sarafu za fedha kumi, naye akapoteza moja, je, hawashi taa na kufagia nyumba na kuitafuta kwa bidii mpaka aipate?


## Luke 15:9 (id: 742015009)

9Naye akiisha kuipata, huwaita rafiki zake na majirani na kuwaambia, ‘Furahini pamoja nami; nimeipata ile sarafu yangu ya fedha iliyopotea.’


## Luke 15:10 (id: 742015010)

10Vivyo hivyo, nawaambia, kuna furaha mbele ya malaika wa Mungu juu ya mwenye dhambi mmoja atubuye.”


## Luke 15:11 (id: 742015011)

11Yesu akaendelea kusema: “Kulikuwa na mtu mmoja aliyekuwa na wana wawili.


## Luke 15:12 (id: 742015012)

12Yule mdogo akamwambia baba yake, ‘Baba, nipe urithi wangu.’ Hivyo akawagawia wanawe mali yake.


## Luke 15:13 (id: 742015013)

13“Baada ya muda mfupi, yule mdogo akakusanya vitu vyote alivyokuwa navyo, akaenda nchi ya mbali, na huko akaitapanya mali yake kwa maisha ya anasa.


## Luke 15:14 (id: 742015014)

14Baada ya kutumia kila kitu alichokuwa nacho, kukawa na njaa kali katika nchi ile yote, naye akawa hana chochote.


## Luke 15:15 (id: 742015015)

15Kwa hiyo akaenda akaajiriwa na mwenyeji mmoja wa nchi ile ambaye alimpeleka shambani kwake kulisha nguruwe.


## Luke 15:16 (id: 742015016)

16Akatamani kujishibisha kwa maganda waliyokula wale nguruwe, wala hakuna mtu aliyempa chochote.


## Luke 15:17 (id: 742015017)

17“Lakini alipozingatia moyoni mwake, akasema, ‘Ni watumishi wangapi walioajiriwa na baba yangu ambao wana chakula cha kuwatosha na kusaza, bali mimi hapa nakufa kwa njaa!


## Luke 15:18 (id: 742015018)

18Nitaondoka na kurudi kwa baba yangu na kumwambia: Baba, nimetenda dhambi mbele za Mungu na mbele yako.


## Luke 15:19 (id: 742015019)

19Sistahili tena kuitwa mwanao; nifanye kama mmoja wa watumishi wako.’


## Luke 15:20 (id: 742015020)

20Basi akaondoka, akaenda kwa baba yake. “Lakini alipokuwa bado yuko mbali, baba yake akamwona, moyo wake ukajawa na huruma. Akamkimbilia mwanawe, akamkumbatia na kumbusu.


## Luke 15:21 (id: 742015021)

21“Yule mwana akamwambia baba yake, ‘Baba, nimekosa mbele za Mungu na mbele yako. Sistahili kuitwa mwanao tena.’


## Luke 15:22 (id: 742015022)

22“Lakini baba yake akawaambia watumishi, ‘Leteni upesi joho lililo bora sana, tieni pete kidoleni mwake na viatu miguuni mwake.


## Luke 15:23 (id: 742015023)

23Leteni ndama aliyenona, mkamchinje ili tuwe na karamu, tule na kufurahi.


## Luke 15:24 (id: 742015024)

24Kwa maana huyu mwanangu alikuwa amekufa na sasa yu hai tena; alikuwa amepotea na sasa amepatikana!’ Nao wakaanza kufanya tafrija.


## Luke 15:25 (id: 742015025)

25“Wakati huo, yule mwana mkubwa alikuwa shambani. Alipokaribia nyumbani, akasikia sauti ya nyimbo na watu wakicheza.


## Luke 15:26 (id: 742015026)

26Akamwita mmoja wa watumishi na kumuuliza, ‘Kuna nini?’


## Luke 15:27 (id: 742015027)

27Akamwambia, ‘Ndugu yako amekuja, naye baba yako amemchinjia ndama aliyenona kwa sababu mwanawe amerudi nyumbani akiwa salama na mzima.’


## Luke 15:28 (id: 742015028)

28“Yule mwana mkubwa akakasirika, akakataa kuingia ndani. Basi baba yake akatoka nje na kumsihi.


## Luke 15:29 (id: 742015029)

29Lakini yeye akamjibu baba yake, ‘Tazama! Miaka yote hii nimekutumikia na hata siku moja sijaacha kutii amri zako, lakini hujanipa hata mwana\-mbuzi ili nifurahi na rafiki zangu.


## Luke 15:30 (id: 742015030)

30Lakini huyu mwanao ambaye ametapanya mali yako kwa makahaba aliporudi nyumbani, wewe umemchinjia ndama aliyenona!’


## Luke 15:31 (id: 742015031)

31“Baba yake akamjibu, ‘Mwanangu, umekuwa nami siku zote na vyote nilivyo navyo ni vyako.


## Luke 15:32 (id: 742015032)

32Lakini ilitubidi tufurahi na kushangilia kwa sababu huyu ndugu yako alikuwa amekufa na sasa yu hai; alikuwa amepotea naye amepatikana.’ ”


## Luke 16:1 (id: 742016001)

1Yesu akawaambia wanafunzi wake, “Palikuwa na tajiri mmoja na msimamizi wake. Ilisemekana kwamba huyo msimamizi alikuwa anatumia vibaya mali ya tajiri yake.


## Luke 16:2 (id: 742016002)

2Hivyo huyo tajiri akamwita na kumuuliza, ‘Ni mambo gani haya ninayoyasikia kukuhusu? Toa taarifa ya usimamizi wako, kwa sababu huwezi kuendelea kuwa msimamizi.’


## Luke 16:3 (id: 742016003)

3“Yule msimamizi akawaza moyoni mwake, ‘Nitafanya nini sasa? Bwana wangu ananiondoa katika kazi yangu. Sina nguvu za kulima, nami ninaona aibu kuombaomba.


## Luke 16:4 (id: 742016004)

4Najua nitakalofanya ili nikiachishwa kazi yangu hapa, watu wanikaribishe nyumbani kwao.’


## Luke 16:5 (id: 742016005)

5“Kwa hiyo akawaita wadeni wote wa bwana wake, mmoja mmoja. Akamuuliza wa kwanza, ‘Deni lako kwa bwana wangu ni kiasi gani?’


## Luke 16:6 (id: 742016006)

6“Akajibu, ‘Galoni 800 za mafuta ya mizeituni.’ “Msimamizi akamwambia, ‘Chukua hati ya deni lako, ibadilishe upesi, uandike galoni 400\.’


## Luke 16:7 (id: 742016007)

7“Kisha akamuuliza wa pili, ‘Wewe deni lako ni kiasi gani?’ “Akajibu, ‘Vipimo 1,000 vya ngano.’ “Yule msimamizi akamwambia, ‘Chukua hati yako, andika vipimo 800!’


## Luke 16:8 (id: 742016008)

8“Yule bwana akamsifu yule msimamizi dhalimu kwa jinsi alivyotumia ujanja. Kwa maana watu wa dunia hii wana ujanja zaidi wanapojishughulisha na mambo ya dunia kuliko watu wa nuru.


## Luke 16:9 (id: 742016009)

9Nawaambia, tumieni mali ya kidunia kujipatia marafiki, ili itakapokwisha, mkaribishwe katika makao ya milele.


## Luke 16:10 (id: 742016010)

10“Yeyote aliye mwaminifu katika mambo madogo, pia ni mwaminifu hata katika mambo makubwa, naye mtu ambaye si mwaminifu katika mambo madogo pia si mwaminifu katika mambo makubwa.


## Luke 16:11 (id: 742016011)

11Ikiwa hamkuwa waaminifu katika mali ya kidunia, ni nani atakayewaaminia mali ya kweli?


## Luke 16:12 (id: 742016012)

12Nanyi kama hamkuwa waaminifu na mali ya mtu mwingine, ni nani atakayewapa iliyo yenu wenyewe?


## Luke 16:13 (id: 742016013)

13“Hakuna mtumishi awezaye kuwatumikia mabwana wawili. Kwa kuwa atamchukia huyu na kumpenda yule mwingine, au atashikamana sana na huyu na kumdharau yule mwingine. Hamwezi kumtumikia Mungu pamoja na Mali.”


## Luke 16:14 (id: 742016014)

14Mafarisayo, waliokuwa wapenda fedha, waliyasikia hayo yote na wakamcheka kwa dharau.


## Luke 16:15 (id: 742016015)

15Yesu akawaambia, “Ninyi mnajionyesha kuwa wenye haki mbele za wanadamu, lakini Mungu anaijua mioyo yenu. Kwa maana vile vitu ambavyo wanadamu wanavithamini sana, kwa Mungu ni machukizo.


## Luke 16:16 (id: 742016016)

16“Sheria na Manabii vilihubiriwa mpaka kuja kwa Yohana Mbatizaji. Tangu wakati huo habari njema za Ufalme wa Mungu zinahubiriwa, na kila mmoja hujiingiza kwa nguvu.


## Luke 16:17 (id: 742016017)

17Lakini ni rahisi zaidi mbingu na dunia kupita kuliko hata herufi moja kuondoka katika Sheria.


## Luke 16:18 (id: 742016018)

18“Mtu yeyote amwachaye mkewe na kumwoa mwanamke mwingine anazini, naye mwanaume amwoaye mwanamke aliyetalikiwa anazini.


## Luke 16:19 (id: 742016019)

19“Palikuwa na mtu mmoja tajiri aliyevaa nguo za rangi ya zambarau na kitani safi, ambaye aliishi kwa anasa kila siku.


## Luke 16:20 (id: 742016020)

20Hapo penye mlango wake aliishi maskini mmoja, jina lake Lazaro, mwenye vidonda mwili mzima.


## Luke 16:21 (id: 742016021)

21Huyo Lazaro alitamani kujishibisha kwa makombo yaliyoanguka kutoka mezani kwa yule tajiri. Hata mbwa walikuwa wakija na kuramba vidonda vyake.


## Luke 16:22 (id: 742016022)

22“Wakati ukafika yule maskini akafa, nao malaika wakamchukua akae pamoja na Abrahamu. Yule tajiri naye akafa na akazikwa.


## Luke 16:23 (id: 742016023)

23Kule kuzimu alipokuwa akiteseka, alitazama juu, akamwona Abrahamu kwa mbali, naye Lazaro alikuwa karibu yake.


## Luke 16:24 (id: 742016024)

24Hivyo yule tajiri akamwita, ‘Baba Abrahamu, nihurumie na umtume Lazaro achovye ncha ya kidole chake ndani ya maji aupoze ulimi wangu, kwa sababu nina maumivu makuu kwenye moto huu.’


## Luke 16:25 (id: 742016025)

25“Lakini Abrahamu akamjibu, ‘Mwanangu, kumbuka kwamba wakati wa uhai wako ulipata mambo mazuri, lakini Lazaro alipata mambo mabaya. Lakini sasa anafarijiwa hapa na wewe uko katika maumivu makuu.


## Luke 16:26 (id: 742016026)

26Zaidi ya hayo, kati yetu na ninyi huko kumewekwa shimo kubwa, ili wale wanaotaka kutoka huku kuja huko wasiweze, wala mtu yeyote asiweze kuvuka kutoka huko kuja kwetu.’


## Luke 16:27 (id: 742016027)

27“Akasema, ‘Basi, nakuomba, umtume Lazaro aende nyumbani kwa baba yangu,


## Luke 16:28 (id: 742016028)

28maana ninao ndugu watano. Awaonye, ili wasije nao wakafika mahali hapa pa mateso.’


## Luke 16:29 (id: 742016029)

29“Abrahamu akamjibu, ‘Ndugu zako wana Maandiko ya Mose na Manabii, wawasikilize hao.’


## Luke 16:30 (id: 742016030)

30“Yule tajiri akasema, ‘Hapana, baba Abrahamu, lakini mtu kutoka kwa wafu akiwaendea, watatubu.’


## Luke 16:31 (id: 742016031)

31“Abrahamu akamwambia, ‘Kama wasipowasikiliza Mose na Manabii, hawataweza kushawishika hata kama mtu akifufuka kutoka kwa wafu.’ ”


## Luke 17:1 (id: 742017001)

1Yesu akawaambia wanafunzi wake, “Mambo yanayosababisha watu watende dhambi hayana budi kutukia. Lakini ole wake mtu yule anayeyasababisha.


## Luke 17:2 (id: 742017002)

2Ingekuwa heri kama mtu huyo angefungiwa jiwe la kusagia shingoni na kutoswa baharini, kuliko kumsababisha mmojawapo wa hawa wadogo kutenda dhambi.


## Luke 17:3 (id: 742017003)

3Kwa hiyo, jilindeni. “Kama ndugu yako akikukosea mwonye, naye akitubu, msamehe.


## Luke 17:4 (id: 742017004)

4Kama akikukosea mara saba kwa siku moja na mara saba kwa siku moja akaja kwako akisema, ‘Ninatubu,’ msamehe.”


## Luke 17:5 (id: 742017005)

5Mitume wake wakamwambia Bwana, “Tuongezee imani.”


## Luke 17:6 (id: 742017006)

6Bwana akawajibu, “Kama mkiwa na imani ndogo kama punje ya haradali, mngeweza kuuambia mti huu wa mkuyu, ‘Ngʼoka ukaote baharini,’ nao ungewatii.


## Luke 17:7 (id: 742017007)

7“Ikiwa mmoja wenu ana mtumishi anayelima shambani au anayechunga kondoo, je, mtumishi huyo arudipo atamwambia, ‘Karibu hapa keti ule chakula?’


## Luke 17:8 (id: 742017008)

8Je, badala yake, hatamwambia, ‘Niandalie chakula, nile, jifunge unitumikie ninapokula na kunywa; baadaye waweza kula na kunywa?’


## Luke 17:9 (id: 742017009)

9Je, huyo mtu atamshukuru mtumishi huyo kwa kutimiza yale aliyoamriwa?


## Luke 17:10 (id: 742017010)

10Vivyo hivyo nanyi mkiisha kufanya mliyoagizwa, semeni, ‘Sisi tu watumishi tusiostahili; tumefanya tu yale tuliyopaswa kufanya.’ ”


## Luke 17:11 (id: 742017011)

11Yesu alipokuwa njiani akienda Yerusalemu, alipitia mpakani mwa Samaria na Galilaya.


## Luke 17:12 (id: 742017012)

12Alipokuwa akiingia kwenye kijiji kimoja, watu kumi waliokuwa na ukoma wakakutana naye. Wakasimama mbali,


## Luke 17:13 (id: 742017013)

13wakapaza sauti, wakasema, “Yesu, Bwana, tuhurumie!”


## Luke 17:14 (id: 742017014)

14Alipowaona akawaambia, “Nendeni mkajionyeshe kwa makuhani.” Nao walipokuwa njiani wakienda, wakatakasika.


## Luke 17:15 (id: 742017015)

15Mmoja wao alipoona kwamba amepona, akarudi kwa Yesu, akimsifu Mungu kwa sauti kuu.


## Luke 17:16 (id: 742017016)

16Akajitupa miguuni mwa Yesu akamshukuru. Yeye alikuwa Msamaria.


## Luke 17:17 (id: 742017017)

17Yesu akauliza, “Je, hawakutakaswa wote kumi? Wako wapi wale wengine tisa?


## Luke 17:18 (id: 742017018)

18Hakuna hata mmoja aliyeonekana kurudi ili kumshukuru Mungu isipokuwa huyu mgeni?”


## Luke 17:19 (id: 742017019)

19Yesu akamwambia, “Inuka na uende zako, imani yako imekuponya.”


## Luke 17:20 (id: 742017020)

20Yesu alipoulizwa na Mafarisayo Ufalme wa Mungu utakuja lini, yeye akawajibu, “Ufalme wa Mungu hauji kwa kuchunguza kwa bidii,


## Luke 17:21 (id: 742017021)

21wala watu hawatasema, ‘Huu hapa,’ au ‘Ule kule,’ kwa maana Ufalme wa Mungu umo ndani yenu.”


## Luke 17:22 (id: 742017022)

22Kisha Yesu akawaambia wanafunzi wake, “Wakati utafika ambapo mtatamani kuiona moja ya siku ya Mwana wa Adamu, lakini hamtaiona.


## Luke 17:23 (id: 742017023)

23Watu watawaambia, ‘Yule kule!’ Au, ‘Huyu hapa!’ Msiwakimbilie.


## Luke 17:24 (id: 742017024)

24Kwa maana kama vile umeme wa radi umulikavyo katika anga kuanzia mwisho mmoja hadi mwingine, ndivyo atakavyokuwa Mwana wa Adamu katika siku yake.


## Luke 17:25 (id: 742017025)

25Lakini kwanza itampasa kuteseka katika mambo mengi na kukataliwa na kizazi hiki.


## Luke 17:26 (id: 742017026)

26“Kama ilivyokuwa siku za Noa, ndivyo itakavyokuwa katika siku za Mwana wa Adamu.


## Luke 17:27 (id: 742017027)

27Watu walikuwa wakila na kunywa, wakioa na kuolewa, mpaka siku ile Noa alipoingia katika safina. Ndipo gharika ikaja na kuwaangamiza wote.


## Luke 17:28 (id: 742017028)

28“Ndivyo ilivyokuwa katika siku za Loti: Watu walikuwa wakila na kunywa, wakinunua na kuuza, wakilima na kujenga.


## Luke 17:29 (id: 742017029)

29Lakini siku ile Loti alipoondoka Sodoma, ikanyesha mvua ya moto na kiberiti kutoka mbinguni ukawaangamiza wote.


## Luke 17:30 (id: 742017030)

30“Hivyo ndivyo itakavyokuwa siku ile Mwana wa Adamu atakapofunuliwa.


## Luke 17:31 (id: 742017031)

31Siku hiyo, mtu yeyote aliye juu ya dari ya nyumba yake, hata vitu vyake vikiwa ndani ya hiyo nyumba, asishuke kuvichukua. Vivyo hivyo mtu aliye shambani asirudi nyumbani kuchukua chochote.


## Luke 17:32 (id: 742017032)

32Mkumbukeni mke wa Loti!


## Luke 17:33 (id: 742017033)

33Mtu yeyote anayejaribu kuyaokoa maisha yake atayapoteza, na yeyote atakayeyapoteza maisha yake atayaokoa.


## Luke 17:34 (id: 742017034)

34Nawaambia, usiku huo watu wawili watakuwa wamelala kitanda kimoja; naye mmoja atatwaliwa na mwingine ataachwa.


## Luke 17:35 (id: 742017035)

35Wanawake wawili watakuwa wanasaga nafaka pamoja; naye mmoja atatwaliwa na mwingine ataachwa. \[


## Luke 17:36 (id: 742017036)

36Wanaume wawili watakuwa wanafanya kazi pamoja shambani; mmoja atachukuliwa na mwingine ataachwa.]”


## Luke 17:37 (id: 742017037)

37Kisha wakamuuliza, “Haya yatatukia wapi Bwana?” Akawaambia, “Pale ulipo mzoga, huko ndiko tai watakapokusanyika.”


## Luke 18:1 (id: 742018001)

1Kisha Yesu akawapa wanafunzi wake mfano ili kuwaonyesha kuwa yawapasa kuomba pasipo kukata tamaa.


## Luke 18:2 (id: 742018002)

2Akawaambia, “Katika mji mmoja alikuwepo hakimu ambaye hakumwogopa Mungu wala kumjali mtu.


## Luke 18:3 (id: 742018003)

3Katika mji huo alikuwako mjane mmoja ambaye alikuwa akija kwake mara kwa mara akimwomba, ‘Tafadhali nipatie haki kati yangu na adui yangu.’


## Luke 18:4 (id: 742018004)

4“Kwa muda mrefu yule hakimu alikataa. Lakini hatimaye akasema moyoni mwake, ‘Ijapokuwa simwogopi Mungu wala simjali mwanadamu,


## Luke 18:5 (id: 742018005)

5lakini kwa kuwa huyu mjane ananisumbuasumbua, nitahakikisha amepata haki yake ili asiendelee kunichosha kwa kunijia mara kwa mara!’ ”


## Luke 18:6 (id: 742018006)

6Bwana akasema, “Sikilizeni asemavyo huyu hakimu dhalimu.


## Luke 18:7 (id: 742018007)

7Je, Mungu hatawatendea haki wateule wake wanaomlilia usiku na mchana? Je, atakawia kuwasaidia?


## Luke 18:8 (id: 742018008)

8Ninawaambia, atawapatia haki upesi. Lakini je, Mwana wa Adamu atakapokuja ataikuta imani duniani?”


## Luke 18:9 (id: 742018009)

9Yesu akatoa mfano huu kwa wale waliojiamini kuwa wao ni wenye haki na kuwadharau wengine:


## Luke 18:10 (id: 742018010)

10“Watu wawili walikwenda Hekaluni kusali, mmoja wao alikuwa Farisayo na mwingine alikuwa mtoza ushuru.


## Luke 18:11 (id: 742018011)

11Yule Farisayo, akasimama, akasali hivi na kuomba kwake mwenyewe: ‘Mungu, nakushukuru kwa sababu mimi si kama watu wengine ambao ni wanyangʼanyi, wadhalimu, na wazinzi, wala kama huyu mtoza ushuru.


## Luke 18:12 (id: 742018012)

12Mimi nafunga mara mbili kwa juma, na natoa sehemu ya kumi ya mapato yangu.’


## Luke 18:13 (id: 742018013)

13“Lakini yule mtoza ushuru akasimama mbali, wala hakuthubutu hata kuinua uso wake kutazama mbinguni, bali alijipigapiga kifuani na kusema: ‘Mungu, nihurumie, mimi mwenye dhambi.’


## Luke 18:14 (id: 742018014)

14“Nawaambia, huyu mtoza ushuru alirudi nyumbani akiwa amehesabiwa haki mbele za Mungu zaidi ya yule Farisayo. Kwa maana yeyote ajikwezaye atashushwa, na yeyote ajishushaye atakwezwa.”


## Luke 18:15 (id: 742018015)

15Pia, watu walikuwa wakimletea Yesu watoto wachanga ili awaguse. Wanafunzi wake walipoona hivyo, wakawakemea.


## Luke 18:16 (id: 742018016)

16Lakini Yesu akawaita wale watoto waje kwake, akasema, “Waacheni watoto wadogo waje kwangu, wala msiwazuie, kwa maana Ufalme wa Mungu ni wa wale walio kama hawa.


## Luke 18:17 (id: 742018017)

17Amin, nawaambia, mtu yeyote asiyeupokea Ufalme wa Mungu kama mtoto mdogo, hatauingia kamwe.”


## Luke 18:18 (id: 742018018)

18Mtawala mmoja akamuuliza Yesu, “Mwalimu mwema, nifanye nini ili niurithi uzima wa milele?”


## Luke 18:19 (id: 742018019)

19Yesu akamjibu, “Mbona unaniita mwema? Hakuna yeyote aliye mwema ila Mungu peke yake.


## Luke 18:20 (id: 742018020)

20Unazijua amri: ‘Usizini, usiue, usiibe, usishuhudie uongo, waheshimu baba yako na mama yako.’ ”


## Luke 18:21 (id: 742018021)

21Akajibu, “Amri hizi zote nimezishika tangu nikiwa mtoto.”


## Luke 18:22 (id: 742018022)

22Yesu aliposikia haya, akamwambia, “Bado kuna jambo moja ulilopungukiwa. Nenda ukauze kila kitu ulicho nacho, uwape maskini, nawe utakuwa na hazina mbinguni. Kisha njoo, unifuate.”


## Luke 18:23 (id: 742018023)

23Aliposikia jambo hili, alisikitika sana kwa maana alikuwa mtu mwenye mali nyingi.


## Luke 18:24 (id: 742018024)

24Yesu akamtazama, akasema, “Tazama jinsi ilivyo vigumu kwa tajiri kuingia katika Ufalme wa Mungu!


## Luke 18:25 (id: 742018025)

25Hakika ni rahisi zaidi kwa ngamia kupita kwenye tundu la sindano kuliko mtu tajiri kuingia katika Ufalme wa Mungu.”


## Luke 18:26 (id: 742018026)

26Wale waliosikia haya wakauliza, “Ni nani basi awezaye kuokoka?”


## Luke 18:27 (id: 742018027)

27Yesu akajibu, “Yasiyowezekana kwa wanadamu yanawezekana kwa Mungu.”


## Luke 18:28 (id: 742018028)

28Ndipo Petro akamjibu, “Tazama, tumeacha vyote tulivyokuwa navyo tukakufuata!”


## Luke 18:29 (id: 742018029)

29Yesu akajibu, “Amin, nawaambia, hakuna hata mtu aliyeacha nyumba yake, au mke, au ndugu, au wazazi au watoto kwa ajili ya Ufalme wa Mungu


## Luke 18:30 (id: 742018030)

30ambaye hatapewa mara nyingi zaidi ya hivyo katika maisha haya, na hatimaye kupata uzima wa milele ujao.”


## Luke 18:31 (id: 742018031)

31Yesu akawachukua wale wanafunzi wake kumi na wawili kando na kuwaambia, “Tunapanda kwenda Yerusalemu, na kila kitu kilichoandikwa na manabii kumhusu Mwana wa Adamu kitatimizwa.


## Luke 18:32 (id: 742018032)

32Kwa kuwa atatiwa mikononi mwa watu wasiomjua Mungu, nao watamdhihaki, watamtukana na kumtemea mate, watampiga mijeledi na kumuua.


## Luke 18:33 (id: 742018033)

33Naye siku ya tatu atafufuka.”


## Luke 18:34 (id: 742018034)

34Wanafunzi wake hawakuelewa mambo haya, kwa kuwa maana yake ilikuwa imefichika kwao, nao hawakujua Yesu alikuwa anazungumzia nini.


## Luke 18:35 (id: 742018035)

35Yesu alipokuwa anakaribia Yeriko, kipofu mmoja alikuwa ameketi kando ya njia akiomba msaada.


## Luke 18:36 (id: 742018036)

36Kipofu huyo aliposikia umati wa watu ukipita, akauliza, “Kuna nini?”


## Luke 18:37 (id: 742018037)

37Wakamwambia, “Yesu wa Nazareti anapita.”


## Luke 18:38 (id: 742018038)

38Akapaza sauti, akasema, “Yesu, Mwana wa Daudi, nihurumie!”


## Luke 18:39 (id: 742018039)

39Wale waliokuwa wametangulia mbele wakamkemea, wakamwambia akae kimya. Lakini yeye akapaza sauti zaidi, “Mwana wa Daudi, nihurumie!”


## Luke 18:40 (id: 742018040)

40Yesu akasimama, akawaamuru wamlete huyo mtu kwake. Alipokaribia, Yesu akamuuliza,


## Luke 18:41 (id: 742018041)

41“Unataka nikufanyie nini?” Akajibu, “Bwana, nataka kuona.”


## Luke 18:42 (id: 742018042)

42Yesu akamwambia, “Basi upate kuona. Imani yako imekuponya.”


## Luke 18:43 (id: 742018043)

43Akapata kuona saa ile ile, akamfuata Yesu, huku akimsifu Mungu. Watu wote walipoona mambo hayo, nao wakamsifu Mungu.


## Luke 19:1 (id: 742019001)

1Yesu akaingia Yeriko, naye alikuwa anapita katikati ya huo mji.


## Luke 19:2 (id: 742019002)

2Tazama, palikuwa na mtu mmoja mkuu wa watoza ushuru naye alikuwa tajiri, jina lake Zakayo.


## Luke 19:3 (id: 742019003)

3Yeye alikuwa akijitahidi kumwona Yesu ni mtu wa namna gani. Lakini kutokana na umati mkubwa wa watu hakuweza kwa sababu alikuwa mfupi wa kimo.


## Luke 19:4 (id: 742019004)

4Kwa hiyo akatangulia mbio mbele ya umati wa watu akapanda juu ya mkuyu ili amwone Yesu, kwa sababu angeipitia njia ile.


## Luke 19:5 (id: 742019005)

5Yesu alipofika pale chini ya huo mkuyu, akatazama juu, akamwambia, “Zakayo, shuka upesi, kwa maana leo nitakuwa mgeni nyumbani kwako!”


## Luke 19:6 (id: 742019006)

6Hivyo Zakayo akashuka upesi, akamkaribisha Yesu nyumbani kwake kwa furaha kubwa.


## Luke 19:7 (id: 742019007)

7Watu wote walipoona hivyo, wakaanza kunungʼunika wakisema, “Amekwenda kuwa mgeni wa ‘mtu mwenye dhambi.’ ”


## Luke 19:8 (id: 742019008)

8Lakini Zakayo akasimama na kumwambia Bwana, “Tazama, Bwana! Sasa hivi nusu ya mali yangu ninawapa maskini, nami kama nimemdhulumu mtu yeyote kitu chochote, nitamrudishia mara nne ya hicho kiwango.”


## Luke 19:9 (id: 742019009)

9Ndipo Yesu akamwambia, “Leo, wokovu umeingia nyumbani humu, kwa sababu huyu naye ni mwana wa Abrahamu.


## Luke 19:10 (id: 742019010)

10Kwa maana Mwana wa Adamu amekuja kutafuta na kuokoa kile kilichopotea.”


## Luke 19:11 (id: 742019011)

11Walipokuwa wanasikiliza haya, Yesu akaendelea kuwaambia mfano, kwa sababu alikuwa anakaribia Yerusalemu na watu walikuwa wakidhani ya kuwa Ufalme wa Mungu ulikuwa unakuja saa iyo hiyo.


## Luke 19:12 (id: 742019012)

12Hivyo akawaambia: “Mtu mmoja mwenye cheo kikubwa alisafiri kwenda nchi ya mbali ili akapokee madaraka ya kuwa mfalme, kisha arudi.


## Luke 19:13 (id: 742019013)

13Hivyo akawaita kumi miongoni mwa watumishi wake, na akawapa kila mmoja fungu la fedha. Akawaambia, ‘Fanyeni biashara na fedha hizi mpaka nitakaporudi.’


## Luke 19:14 (id: 742019014)

14“Lakini raiya wa nchi yake walimchukia wakapeleka ujumbe na kusema, ‘Hatutaki huyu mtu awe mfalme wetu.’


## Luke 19:15 (id: 742019015)

15“Hata hivyo alirudi akiwa amekwisha kupokea mamlaka ya ufalme, akawaita wale watumishi wake aliokuwa amewaachia fedha, ili afahamu ni faida kiasi gani kila mmoja wao aliyopata kwa kufanya biashara.


## Luke 19:16 (id: 742019016)

16“Wa kwanza akaja na kusema, ‘Bwana, kutokana na fedha uliyoniachia, nimepata faida mara kumi zaidi.’


## Luke 19:17 (id: 742019017)

17“Yule bwana akamjibu, ‘Umefanya vizuri mtumishi mwema! Kwa sababu umekuwa mwaminifu katika wajibu mdogo sana, nakupa mamlaka juu ya miji kumi.’


## Luke 19:18 (id: 742019018)

18“Wa pili naye akaja. Akasema, ‘Bwana, fedha yako imeleta faida mara tano zaidi.’


## Luke 19:19 (id: 742019019)

19“Bwana wake akajibu, ‘Nakupa mamlaka juu ya miji mitano.’


## Luke 19:20 (id: 742019020)

20“Kisha akaja yule mtumishi mwingine, akasema, ‘Bwana, hii hapa fedha yako. Niliitunza vizuri kwenye kitambaa.


## Luke 19:21 (id: 742019021)

21Nilikuogopa, kwa sababu wewe ni mtu mgumu. Unachukua ambapo hukuweka kitu, na unavuna mahali ambapo hukupanda kitu.’


## Luke 19:22 (id: 742019022)

22“Bwana wake akamjibu, ‘Nitakuhukumu kwa maneno yako mwenyewe, wewe mtumishi mwovu! Kama ulifahamu kwamba mimi ni mtu mgumu, nichukuaye mahali ambapo sikuweka kitu na kuvuna mahali ambapo sikupanda,


## Luke 19:23 (id: 742019023)

23kwa nini basi hukuweka fedha zangu kwa watoa riba, ili nitakaporudi nichukue iliyo yangu na riba yake?’


## Luke 19:24 (id: 742019024)

24“Ndipo akawaambia wale waliokuwa wamesimama karibu, ‘Mnyangʼanyeni fungu lake la fedha, mkampe yule mwenye kumi.’


## Luke 19:25 (id: 742019025)

25“Wakamwambia, ‘Bwana, mbona; tayari anayo mafungu kumi!’


## Luke 19:26 (id: 742019026)

26“Akawajibu, ‘Nawaambia kwamba kila aliye na kitu, ataongezewa. Lakini yule asiye na kitu, hata alicho nacho atanyangʼanywa.


## Luke 19:27 (id: 742019027)

27Lakini wale adui zangu ambao hawakutaka mimi niwe mfalme juu yao. Waleteni hapa mkawaue mbele yangu.’ ”


## Luke 19:28 (id: 742019028)

28Baada ya Yesu kusema haya, alitangulia kupanda kwenda Yerusalemu.


## Luke 19:29 (id: 742019029)

29Naye alipokaribia Bethfage na Bethania kwenye mlima uitwao Mlima wa Mizeituni, aliwatuma wanafunzi wake wawili, akawaambia,


## Luke 19:30 (id: 742019030)

30“Nendeni katika kijiji kilichoko mbele yenu. Na mtakapokuwa mnaingia kijijini, mtamkuta mwana\-punda amefungwa hapo, ambaye hajapandwa na mtu bado. Mfungueni, mkamlete hapa.


## Luke 19:31 (id: 742019031)

31Kama mtu akiwauliza, ‘Mbona mnamfungua?’ Mwambieni, ‘Bwana anamhitaji.’ ”


## Luke 19:32 (id: 742019032)

32Wale waliotumwa wakaenda, wakakuta kila kitu kama vile Yesu alivyokuwa amewaambia.


## Luke 19:33 (id: 742019033)

33Walipokuwa wanamfungua yule mwana\-punda, wenyewe wakawauliza, “Mbona mnamfungua huyo mwana\-punda?”


## Luke 19:34 (id: 742019034)

34Wale wanafunzi wakajibu, “Bwana anamhitaji.”


## Luke 19:35 (id: 742019035)

35Wakamleta kwa Yesu, nao baada ya kutandika mavazi yao juu ya huyo mwana\-punda, wakampandisha Yesu juu yake.


## Luke 19:36 (id: 742019036)

36Alipokuwa akienda akiwa amempanda, watu wakatandaza mavazi yao barabarani.


## Luke 19:37 (id: 742019037)

37Alipokaribia mahali yanapoanzia materemko ya Mlima wa Mizeituni, umati wote wa wafuasi wake wakaanza kumsifu Mungu kwa furaha kwa sauti kuu kwa ajili ya matendo yote ya miujiza waliyoyaona. Wakasema:


## Luke 19:38 (id: 742019038)

38“Amebarikiwa Mfalme ajaye kwa Jina la Bwana!” “Amani mbinguni na utukufu huko juu sana.”


## Luke 19:39 (id: 742019039)

39Baadhi ya Mafarisayo waliokuwamo miongoni mwa ule umati wa watu wakamwambia, “Mwalimu, waamuru wanafunzi wako wanyamaze.”


## Luke 19:40 (id: 742019040)

40Yesu akawajibu, “Nawaambia ninyi, kama hawa wakinyamaza, mawe yatapiga kelele.”


## Luke 19:41 (id: 742019041)

41Alipokaribia Yerusalemu na kuuona mji, aliulilia,


## Luke 19:42 (id: 742019042)

42akisema, “Laiti ungalijua hata wewe leo yale ambayo yangeleta amani, lakini sasa yamefichika machoni pako.


## Luke 19:43 (id: 742019043)

43Hakika siku zinakujia, ambazo adui zako watakuzingira, nao watakuzunguka pande zote na kukuzuilia ndani.


## Luke 19:44 (id: 742019044)

44Watakuponda chini, wewe na watoto walioko ndani ya kuta zako. Nao hawataacha hata jiwe moja juu ya jingine, kwa sababu hukutambua wakati wa kujiliwa kwako.”


## Luke 19:45 (id: 742019045)

45Ndipo akaingia eneo la Hekalu, akaanza kuwafukuza wale waliokuwa wakiuza vitu humo.


## Luke 19:46 (id: 742019046)

46Naye akawaambia, “Imeandikwa, ‘Nyumba yangu itakuwa nyumba ya sala,’ lakini ninyi mmeifanya kuwa ‘pango la wanyangʼanyi.’ ”


## Luke 19:47 (id: 742019047)

47Kila siku alikuwa akifundisha Hekaluni. Lakini viongozi wa makuhani, walimu wa sheria na viongozi wa watu walikuwa wakitafuta njia ili kumuua.


## Luke 19:48 (id: 742019048)

48Lakini hawakupata nafasi kwa sababu watu wote walimfuata wakiyasikiliza maneno yake kwa usikivu mwingi.


## Luke 20:1 (id: 742020001)

1Siku moja, Yesu alipokuwa akifundisha watu Hekaluni na kuhubiri habari njema, viongozi wa makuhani, walimu wa sheria, pamoja na wazee wa watu wakamjia.


## Luke 20:2 (id: 742020002)

2Wakamuuliza, “Tuambie, unafanya mambo haya kwa mamlaka gani? Ni nani aliyekupa mamlaka haya?”


## Luke 20:3 (id: 742020003)

3Akawajibu, “Nami nitawauliza swali.


## Luke 20:4 (id: 742020004)

4Je, ubatizo wa Yohana ulitoka mbinguni au kwa wanadamu?”


## Luke 20:5 (id: 742020005)

5Wakahojiana wao kwa wao wakisema, “Kama tukisema, ‘Ulitoka mbinguni,’ atatuuliza, ‘Mbona hamkumwamini?’


## Luke 20:6 (id: 742020006)

6Lakini tukisema, ‘Ulitoka kwa wanadamu,’ watu wote watatupiga mawe, kwa sababu wanaamini kwamba Yohana alikuwa nabii.”


## Luke 20:7 (id: 742020007)

7Basi wakajibu, “Hatujui ulikotoka.”


## Luke 20:8 (id: 742020008)

8Yesu akawaambia, “Wala mimi sitawaambia ni kwa mamlaka gani ninatenda mambo haya.”


## Luke 20:9 (id: 742020009)

9Akaendelea kuwaambia watu mfano huu: “Mtu mmoja alipanda shamba la mizabibu, akalikodisha kwa wakulima fulani, kisha akasafiri kwa muda mrefu.


## Luke 20:10 (id: 742020010)

10Wakati wa mavuno ulipofika, akamtuma mtumishi wake kwa hao wapangaji ili wampe sehemu ya mavuno ya shamba la mizabibu. Lakini wale wakulima wakampiga, wakamfukuza mikono mitupu.


## Luke 20:11 (id: 742020011)

11Akamtuma mtumishi mwingine, huyo naye wakampiga, wakamfanyia mambo ya aibu na kumfukuza.


## Luke 20:12 (id: 742020012)

12Bado akamtuma na mwingine wa tatu, huyu pia wakamjeruhi na kumtupa nje ya shamba.


## Luke 20:13 (id: 742020013)

13“Basi yule mwenye shamba la mizabibu akasema, ‘Nifanye nini? Nitamtuma mwanangu mpendwa, huenda yeye watamheshimu.’


## Luke 20:14 (id: 742020014)

14“Lakini wale wapangaji walipomwona, wakasemezana wao kwa wao. Wakasema, ‘Huyu ndiye mrithi. Basi na tumuue ili urithi uwe wetu.’


## Luke 20:15 (id: 742020015)

15Kwa hiyo wakamtupa nje ya shamba la mizabibu, wakamuua.” “Sasa basi yule mwenye shamba la mizabibu atawafanyia nini wapangaji hawa?


## Luke 20:16 (id: 742020016)

16Atakuja na kuwaua hao wapangaji, na kuwapa wapangaji wengine hilo shamba la mizabibu.” Watu waliposikia hayo wakasema, “Mungu apishie mbali jambo hili lisitokee!”


## Luke 20:17 (id: 742020017)

17Lakini Yesu akawakazia macho, akasema, “Basi ni nini maana ya yale yaliyoandikwa: “ ‘Jiwe walilolikataa waashi, limekuwa jiwe kuu la pembeni’?


## Luke 20:18 (id: 742020018)

18Kila mtu aangukaye juu ya jiwe hilo atavunjika vipande vipande, lakini yule litakayemwangukia atasagwa kabisa.”


## Luke 20:19 (id: 742020019)

19Walimu wa sheria na viongozi wa makuhani wakatafuta njia ya kumkamata mara moja, kwa sababu walifahamu kwamba amesema mfano huo kwa ajili yao. Lakini waliwaogopa watu.


## Luke 20:20 (id: 742020020)

20Kwa hiyo wakawa wanamchunguza na kutuma wapelelezi waliojifanya kuwa wenye haki ili wapate kumtega kwa maneno asemayo, ili wamtie katika uwezo na mamlaka ya mtawala.


## Luke 20:21 (id: 742020021)

21Hivyo wale wapelelezi wakamuuliza, “Mwalimu, tunajua unasema na kufundisha yaliyo kweli wala humpendelei mtu, bali wafundisha njia ya Mungu katika kweli.


## Luke 20:22 (id: 742020022)

22Je, ni halali sisi kulipa kodi kwa Kaisari, au la?”


## Luke 20:23 (id: 742020023)

23Lakini Yesu akatambua hila yao, kwa hiyo akawaambia,


## Luke 20:24 (id: 742020024)

24“Nionyesheni dinari. Je, sura hii na maandishi haya yaliyoko juu yake ni vya nani?”


## Luke 20:25 (id: 742020025)

25Wakamjibu, “Ni vya Kaisari.” Akawaambia, “Basi mpeni Kaisari kilicho cha Kaisari, naye Mungu mpeni kilicho cha Mungu.”


## Luke 20:26 (id: 742020026)

26Wakashindwa kumkamata kwa yale aliyokuwa amesema hadharani. Nao wakashangazwa mno na majibu yake, wakanyamaza kimya.


## Luke 20:27 (id: 742020027)

27Baadhi ya Masadukayo, wale wasemao kwamba hakuna ufufuo wa wafu, wakamjia Yesu na kumuuliza,


## Luke 20:28 (id: 742020028)

28“Mwalimu, Mose alituandikia kwamba kama ndugu wa mtu akifa na kumwacha mkewe bila mtoto, basi huyo mtu inampasa amwoe huyo mjane ili amzalie ndugu yake watoto.


## Luke 20:29 (id: 742020029)

29Basi palikuwepo ndugu saba. Yule wa kwanza akaoa, akafa bila kuzaa mtoto.


## Luke 20:30 (id: 742020030)

30Kisha yule wa pili akamwoa huyo mjane, naye akafa bila mtoto,


## Luke 20:31 (id: 742020031)

31naye wa tatu pia akamwoa. Vivyo hivyo ndugu wote saba wakawa wamemwoa huyo mwanamke, na wote wakafa pasipo yeyote kupata mtoto.


## Luke 20:32 (id: 742020032)

32Mwishowe, yule mwanamke naye akafa.


## Luke 20:33 (id: 742020033)

33Sasa basi, siku ya ufufuo huyo mwanamke atakuwa mke wa nani, maana aliolewa na ndugu wote saba?”


## Luke 20:34 (id: 742020034)

34Yesu akawajibu, “Katika maisha haya watu huoa na kuolewa.


## Luke 20:35 (id: 742020035)

35Lakini wale ambao wamehesabiwa kwamba wanastahili kupata nafasi katika ulimwengu ule na katika ufufuo wa wafu, hawaoi wala hawaolewi.


## Luke 20:36 (id: 742020036)

36Hawa hawawezi kufa tena, kwa maana wao ni kama malaika. Wao ni watoto wa Mungu, kwa sababu ni watoto wa ufufuo.


## Luke 20:37 (id: 742020037)

37Hata Mose alidhihirisha kuwa wafu wanafufuka, kwa habari ya kile kichaka kilichokuwa kikiwaka moto bila kuteketea, alipomwita Bwana, ‘Mungu wa Abrahamu, Mungu wa Isaki, na Mungu wa Yakobo.’


## Luke 20:38 (id: 742020038)

38Yeye si Mungu wa wafu, bali wa walio hai, kwa kuwa kwake wote ni hai.”


## Luke 20:39 (id: 742020039)

39Baadhi ya walimu wa sheria wakasema, “Mwalimu, umesema sawasawa kabisa!”


## Luke 20:40 (id: 742020040)

40Baada ya hayo hakuna mtu aliyethubutu kumuuliza maswali tena.


## Luke 20:41 (id: 742020041)

41Kisha Yesu akawaambia, “Imekuwaje basi wao husema Kristo ni Mwana wa Daudi?


## Luke 20:42 (id: 742020042)

42Daudi mwenyewe anasema katika Kitabu cha Zaburi: “ ‘Bwana alimwambia Bwana wangu: “Keti mkono wangu wa kuume,


## Luke 20:43 (id: 742020043)

43hadi nitakapowaweka adui zako chini ya miguu yako.” ’


## Luke 20:44 (id: 742020044)

44Ikiwa Daudi anamwita yeye ‘Bwana,’ basi atakuwaje mwanawe?”


## Luke 20:45 (id: 742020045)

45Wakati watu wote walikuwa wanamsikiliza, Yesu akawaambia wanafunzi wake,


## Luke 20:46 (id: 742020046)

46“Jihadharini na walimu wa sheria. Wao hupenda kutembea wakiwa wamevaa mavazi marefu, na kusalimiwa kwa heshima masokoni. Hupenda kukaa kwenye viti vya mbele katika masinagogi, na kukaa kwenye nafasi za heshima katika karamu.


## Luke 20:47 (id: 742020047)

47Wao hula nyumba za wajane, na ili waonekane kuwa wema, wanasali sala ndefu. Watu kama hawa watapata hukumu iliyo kuu sana.”


## Luke 21:1 (id: 742021001)

1Yesu alipoinua macho yake, aliwaona matajiri wakiweka sadaka zao kwenye sanduku la hazina ya Hekalu.


## Luke 21:2 (id: 742021002)

2Akamwona pia mjane mmoja maskini akiweka humo sarafu mbili ndogo za shaba.


## Luke 21:3 (id: 742021003)

3Yesu akasema, “Amin, nawaambia, huyu mjane maskini ameweka humo zaidi ya watu wengine wote.


## Luke 21:4 (id: 742021004)

4Hawa watu wengine wote wametoa sadaka kutokana na wingi wa mali zao. Lakini huyu mjane ametoa kutokana na umaskini wake vyote alivyokuwa navyo, hata kile alichohitaji ili kuishi.”


## Luke 21:5 (id: 742021005)

5Baadhi ya wanafunzi wake wakawa wanamwonyesha jinsi Hekalu lilivyopambwa kwa mawe mazuri na kwa vitu vilivyotolewa kuwa sadaka kwa Mungu. Lakini Yesu akawaambia,


## Luke 21:6 (id: 742021006)

6“Kuhusu haya mnayoyaona hapa, wakati utafika ambapo hakuna jiwe moja litakalobaki juu ya jingine, bali kila moja litabomolewa.”


## Luke 21:7 (id: 742021007)

7Wakamuuliza, “Mwalimu, mambo haya yatatukia lini? Ni dalili gani itaonyesha kwamba yanakaribia kutendeka?”


## Luke 21:8 (id: 742021008)

8Yesu akawajibu, “Jihadharini msije mkadanganywa. Maana wengi watakuja kwa Jina langu, wakidai, ‘Mimi ndiye,’ na, ‘Wakati umekaribia.’ Msiwafuate.


## Luke 21:9 (id: 742021009)

9Lakini msikiapo habari za vita na machafuko, msiogope. Kwa maana hayo ni lazima yatokee kwanza, ila ule mwisho hautakuja wakati huo.”


## Luke 21:10 (id: 742021010)

10Kisha akawaambia: “Taifa litainuka dhidi ya taifa jingine, na ufalme mmoja dhidi ya ufalme mwingine.


## Luke 21:11 (id: 742021011)

11Kutakuwa na mitetemeko mikubwa ya ardhi, na njaa kali, na magonjwa ya kuambukiza katika sehemu mbalimbali. Pia kutakuwa na matukio ya kutisha na ishara kuu kutoka mbinguni.


## Luke 21:12 (id: 742021012)

12“Lakini kabla yote hayajatokea, watawakamata ninyi na kuwatesa. Watawatia mikononi mwa wakuu wa masinagogi na kuwafunga magerezani. Nanyi mtapelekwa mbele ya wafalme na watawala kwa ajili ya Jina langu.


## Luke 21:13 (id: 742021013)

13Hii itawapa nafasi ya kushuhudia.


## Luke 21:14 (id: 742021014)

14Lakini kusudieni mioyoni mwenu msisumbuke awali kuhusu mtakalosema mbele ya mashtaka.


## Luke 21:15 (id: 742021015)

15Kwa maana nitawapa maneno na hekima ambayo hakuna hata adui yenu mmoja atakayeweza kushindana nayo wala kuipinga.


## Luke 21:16 (id: 742021016)

16Mtasalitiwa hata na wazazi, ndugu, jamaa na marafiki, na baadhi yenu watawaua.


## Luke 21:17 (id: 742021017)

17Mtachukiwa na watu wote kwa ajili ya Jina langu.


## Luke 21:18 (id: 742021018)

18Lakini hapatakuwa na unywele mmoja wa kichwa chenu utakaoangamia.


## Luke 21:19 (id: 742021019)

19Kwa kuvumilia mtaokoa roho zenu.


## Luke 21:20 (id: 742021020)

20“Mtakapoona mji wa Yerusalemu umezungukwa na majeshi, basi fahamuni kwamba kuharibiwa kwake kumekaribia.


## Luke 21:21 (id: 742021021)

21Wakati huo, wale walio Uyahudi wakimbilie milimani, walio mjini Yerusalemu watoke humo, nao wale walioko mashambani wasiingie mjini.


## Luke 21:22 (id: 742021022)

22Kwa sababu huu utakuwa ni wakati wa adhabu ili kutimiza yote yaliyoandikwa.


## Luke 21:23 (id: 742021023)

23Ole wao wenye mimba na wale wanaonyonyesha watoto siku hizo! Kutakuwa na dhiki kuu katika nchi na ghadhabu juu ya hawa watu.


## Luke 21:24 (id: 742021024)

24Wataanguka kwa makali ya upanga, na wengine watachukuliwa kuwa mateka katika mataifa yote. Nao mji wa Yerusalemu utakanyagwa na watu wa Mataifa hadi muda wa hao watu wa Mataifa utimie.


## Luke 21:25 (id: 742021025)

25“Kutakuwa na ishara katika jua, mwezi na nyota. Hapa duniani, mataifa yatakuwa katika dhiki na fadhaa kutokana na ngurumo na misukosuko ya bahari.


## Luke 21:26 (id: 742021026)

26Watu watazimia roho kutokana na hofu kuu na kuyaona yale mambo yanayotokea duniani, kwa maana nguvu za angani zitatikisika.


## Luke 21:27 (id: 742021027)

27Wakati huo ndipo watakapomwona Mwana wa Adamu akija mawinguni pamoja na uweza na utukufu mkuu.


## Luke 21:28 (id: 742021028)

28Mambo haya yatakapoanza kutendeka, simameni na mkaviinue vichwa vyenu, kwa sababu ukombozi wenu umekaribia.”


## Luke 21:29 (id: 742021029)

29Akawaambia mfano huu: “Uangalieni mtini na miti mingine yote.


## Luke 21:30 (id: 742021030)

30Inapochipua majani, ninyi wenyewe mnaweza kuona na kutambua wenyewe ya kuwa wakati wa kiangazi umekaribia.


## Luke 21:31 (id: 742021031)

31Vivyo hivyo, myaonapo mambo haya yakitukia, mnatambua kwamba Ufalme wa Mungu umekaribia.


## Luke 21:32 (id: 742021032)

32“Amin, nawaambia, kizazi hiki hakitapita hadi mambo haya yote yawe yametimia.


## Luke 21:33 (id: 742021033)

33Mbingu na nchi zitapita, lakini maneno yangu hayatapita kamwe.”


## Luke 21:34 (id: 742021034)

34“Jihadharini mioyo yenu isije ikalemewa na anasa, ulevi na fadhaa za maisha haya, nayo siku ile ikawakuta ninyi bila kutazamia kama vile mtego unasavyo.


## Luke 21:35 (id: 742021035)

35Kwa maana kama vile mtego unasavyo, ndivyo siku hiyo itakavyowapata wanadamu wote waishio katika uso wa dunia yote.


## Luke 21:36 (id: 742021036)

36Kesheni daima na mwombe ili mweze kuokoka na yale yote yatakayotokea na kusimama mbele ya Mwana wa Adamu.”


## Luke 21:37 (id: 742021037)

37Kila siku Yesu alikuwa akifundisha Hekaluni, na jioni ilipofika, alikwenda zake kwenye Mlima wa Mizeituni na kukaa huko usiku kucha.


## Luke 21:38 (id: 742021038)

38Nao watu wote walikuja asubuhi na mapema Hekaluni ili kumsikiliza.


## Luke 22:1 (id: 742022001)

1Wakati huu Sikukuu ya Mikate Isiyotiwa Chachu, iitwayo Pasaka, ilikuwa imekaribia.


## Luke 22:2 (id: 742022002)

2Viongozi wa makuhani na walimu wa sheria walikuwa wanatafuta njia ya kumuua Yesu, kwa sababu waliwaogopa watu.


## Luke 22:3 (id: 742022003)

3Shetani akamwingia Yuda, aliyeitwa Iskariote, mmoja wa wale Kumi na Wawili.


## Luke 22:4 (id: 742022004)

4Yuda akaenda kwa viongozi wa makuhani na kwa maafisa wa walinzi wa Hekalu, akazungumza nao jinsi ambavyo angeweza kumsaliti Yesu.


## Luke 22:5 (id: 742022005)

5Wakafurahi na wakakubaliana kumpa fedha.


## Luke 22:6 (id: 742022006)

6Naye akakubali, akaanza kutafuta wakati uliofaa wa kumsaliti Yesu kwao, wakati ambapo hakuna umati wa watu.


## Luke 22:7 (id: 742022007)

7Basi ikawadia siku ya Mikate Isiyotiwa Chachu, siku ambayo mwana\-kondoo wa Pasaka huchinjwa.


## Luke 22:8 (id: 742022008)

8Hivyo Yesu akawatuma Petro na Yohana, akisema, “Nendeni mkatuandalie chakula cha Pasaka ili tuweze kuila.”


## Luke 22:9 (id: 742022009)

9Wakamuuliza, “Unataka tukuandalie wapi?”


## Luke 22:10 (id: 742022010)

10Yesu akawaambia, “Tazameni, mtakapokuwa mkiingia mjini, mtakutana na mwanaume amebeba mtungi wa maji. Mfuateni mpaka kwenye nyumba atakayoingia.


## Luke 22:11 (id: 742022011)

11Nanyi mwambieni mwenye nyumba, ‘Mwalimu anauliza: Kiko wapi chumba cha wageni, ambamo mimi na wanafunzi wangu tutakula Pasaka?’


## Luke 22:12 (id: 742022012)

12Atawaonyesha chumba kikubwa ghorofani, kikiwa kimepambwa vizuri. Andaeni humo.”


## Luke 22:13 (id: 742022013)

13Wakaenda, nao wakakuta kila kitu kama Yesu alivyowaambia. Hivyo wakaiandaa Pasaka.


## Luke 22:14 (id: 742022014)

14Wakati ulipowadia, Yesu akaketi mezani pamoja na wale mitume wake.


## Luke 22:15 (id: 742022015)

15Kisha akawaambia, “Nimetamani sana kuila Pasaka hii pamoja nanyi kabla ya kuteswa kwangu.


## Luke 22:16 (id: 742022016)

16Kwa maana, nawaambia, sitaila tena Pasaka mpaka itakapotimizwa katika Ufalme wa Mungu.”


## Luke 22:17 (id: 742022017)

17Akiisha kukichukua kikombe, akashukuru, akasema, “Chukueni hiki mnywe wote.


## Luke 22:18 (id: 742022018)

18Kwa maana nawaambia tangu sasa sitakunywa tena katika uzao wa mzabibu, hadi Ufalme wa Mungu utakapokuja.”


## Luke 22:19 (id: 742022019)

19Kisha akachukua mkate, akashukuru, akaumega, na kuwapa, akisema, “Huu ni mwili wangu unaotolewa kwa ajili yenu. Fanyeni hivi kwa ukumbusho wangu.”


## Luke 22:20 (id: 742022020)

20Vivyo hivyo baada ya kula, akakitwaa kikombe, akisema, “Kikombe hiki ni agano jipya katika damu yangu, imwagikayo kwa ajili yenu.


## Luke 22:21 (id: 742022021)

21Lakini mkono wake huyo atakayenisaliti uko hapa mezani pamoja nami.


## Luke 22:22 (id: 742022022)

22Mwana wa Adamu anaenda zake kama ilivyokusudiwa. Lakini ole wake mtu huyo amsalitiye.”


## Luke 22:23 (id: 742022023)

23Wakaanza kuulizana wenyewe ni nani miongoni mwao angeweza kufanya jambo hilo.


## Luke 22:24 (id: 742022024)

24Pia yakazuka mabishano katikati ya wanafunzi kwamba ni nani aliyeonekana kuwa mkuu kuliko wote miongoni mwao.


## Luke 22:25 (id: 742022025)

25Yesu akawaambia, “Wafalme na watu wa Mataifa huwatawala watu kwa nguvu. Nao wenye mamlaka juu yao hujiita ‘Wafadhili.’


## Luke 22:26 (id: 742022026)

26Lakini ninyi msifanane nao. Bali yeye aliye mkuu kuliko wote miongoni mwenu, inampasa kuwa kama yeye aliye mdogo wa wote, naye atawalaye na awe kama yeye ahudumuye.


## Luke 22:27 (id: 742022027)

27Kwani ni nani aliye mkuu? Ni yule aketiye mezani au ni yule ahudumuye? Si ni yule aliyekaa mezani? Lakini mimi niko miongoni mwenu kama yule ahudumuye.


## Luke 22:28 (id: 742022028)

28Ninyi mmekuwa pamoja nami katika majaribu yangu.


## Luke 22:29 (id: 742022029)

29Nami kama Baba yangu alivyonipa ufalme, kadhalika mimi nami ninawapa ninyi,


## Luke 22:30 (id: 742022030)

30ili mpate kula na kunywa mezani pangu katika karamu ya ufalme wangu, na kukaa katika viti vya enzi, mkihukumu makabila kumi na mawili ya Israeli.”


## Luke 22:31 (id: 742022031)

31Yesu akasema, “Simoni, Simoni, sikiliza, Shetani ameomba kuwapepeta ninyi wote kama ngano.


## Luke 22:32 (id: 742022032)

32Lakini nimekuombea wewe Simoni ili imani yako isishindwe, nawe ukiisha kunirudia, uwaimarishe ndugu zako.”


## Luke 22:33 (id: 742022033)

33Petro akajibu, “Bwana, niko tayari kwenda pamoja nawe gerezani na hata kifoni.”


## Luke 22:34 (id: 742022034)

34Yesu akamjibu, “Ninakuambia Petro, kabla jogoo hajawika usiku wa leo, utakana mara tatu kwamba hunijui mimi.”


## Luke 22:35 (id: 742022035)

35Kisha Yesu akawauliza, “Nilipowatuma bila mfuko, wala mkoba, wala viatu, mlipungukiwa na kitu chochote?” Wakajibu, “La, hatukupungukiwa na kitu chochote.”


## Luke 22:36 (id: 742022036)

36Akawaambia, “Lakini sasa, aliye na mfuko na auchukue, na aliye na mkoba vivyo hivyo. Naye asiye na upanga, auze joho lake anunue mmoja.


## Luke 22:37 (id: 742022037)

37Kwa sababu, nawaambia, andiko hili lazima litimizwe juu yangu, kwamba, ‘Alihesabiwa pamoja na wakosaji’; kwa kweli yaliyoandikwa kunihusu mimi hayana budi kutimizwa.”


## Luke 22:38 (id: 742022038)

38Wanafunzi wake wakamwambia, “Bwana, tazama hapa kuna panga mbili.” Akawajibu, “Inatosha.”


## Luke 22:39 (id: 742022039)

39Yesu akatoka, akaenda kwenye Mlima wa Mizeituni kama ilivyokuwa kawaida yake, nao wanafunzi wake wakamfuata.


## Luke 22:40 (id: 742022040)

40Walipofika huko, akawaambia wanafunzi wake, “Ombeni, msije mkaingia majaribuni.”


## Luke 22:41 (id: 742022041)

41Akajitenga nao kama umbali wa kutupa jiwe, akapiga magoti, akaomba


## Luke 22:42 (id: 742022042)

42akisema, “Baba, kama ni mapenzi yako, niondolee kikombe hiki. Lakini si kama nipendavyo, bali mapenzi yako yatendeke.”


## Luke 22:43 (id: 742022043)

43Malaika kutoka mbinguni akamtokea, akamtia nguvu.


## Luke 22:44 (id: 742022044)

44Naye akiwa katika maumivu makuu, akaomba kwa bidii, nalo jasho lake likawa kama matone ya damu yakidondoka ardhini.


## Luke 22:45 (id: 742022045)

45Baada ya kuomba, akawarudia wanafunzi wake akawakuta wamelala, wakiwa wamechoka kutokana na huzuni.


## Luke 22:46 (id: 742022046)

46Naye akawauliza, “Mbona mmelala? Amkeni, mwombe ili msije mkaingia majaribuni.”


## Luke 22:47 (id: 742022047)

47Yesu alipokuwa bado anazungumza, umati mkubwa wa watu ukaja. Uliongozwa na Yuda, ambaye alikuwa mmoja wa wale wanafunzi Kumi na Wawili. Akamkaribia Yesu ili ambusu.


## Luke 22:48 (id: 742022048)

48Lakini Yesu akamwambia, “Yuda, je, unamsaliti Mwana wa Adamu kwa busu?”


## Luke 22:49 (id: 742022049)

49Wafuasi wa Yesu walipoona yale yaliyokuwa yanakaribia kutokea, wakasema, “Bwana, tuwakatekate kwa panga zetu?”


## Luke 22:50 (id: 742022050)

50Mmoja wao akampiga mtumishi wa kuhani mkuu kwa upanga, akamkata sikio la kuume.


## Luke 22:51 (id: 742022051)

51Lakini Yesu akasema, “Acheni!” Akaligusa lile sikio la yule mtu na kumponya.


## Luke 22:52 (id: 742022052)

52Kisha Yesu akawaambia wale viongozi wa makuhani, maafisa wa walinzi wa Hekalu, pamoja na wazee waliokuwa wamekuja kumkamata, “Mmekuja na panga na marungu, kana kwamba mimi ni mnyangʼanyi?


## Luke 22:53 (id: 742022053)

53Siku kwa siku nilikuwa pamoja nanyi Hekaluni lakini hamkunikamata. Lakini hii ni saa yenu, wakati giza linatawala!”


## Luke 22:54 (id: 742022054)

54Kisha wakamkamata Yesu, wakamchukua, wakaenda naye mpaka nyumbani kwa kuhani mkuu. Lakini Petro akafuata kwa mbali.


## Luke 22:55 (id: 742022055)

55Walipokwisha kuwasha moto katikati ya ua na kuketi pamoja, Petro naye akaketi pamoja nao.


## Luke 22:56 (id: 742022056)

56Mtumishi mmoja wa kike akamwona kwa mwanga wa moto akiwa ameketi pale. Akamtazama sana, akasema, “Huyu mtu pia alikuwa pamoja na Yesu!”


## Luke 22:57 (id: 742022057)

57Lakini Petro akakana, akasema, “Ewe mwanamke, hata simjui!”


## Luke 22:58 (id: 742022058)

58Baadaye kidogo, mtu mwingine alimwona Petro akasema, “Wewe pia ni mmoja wao!” Petro akajibu, “Wewe mtu, mimi sio mmoja wao!”


## Luke 22:59 (id: 742022059)

59Baada ya muda wa kama saa moja hivi, mtu mwingine akazidi kusisitiza, “Kwa hakika huyu mtu naye alikuwa pamoja na Yesu, kwa maana yeye pia ni Mgalilaya.”


## Luke 22:60 (id: 742022060)

60Petro akajibu, “Wewe mtu, mimi sijui unalosema!” Wakati huo huo, akiwa bado anazungumza, jogoo akawika.


## Luke 22:61 (id: 742022061)

61Naye Bwana akageuka, akamtazama Petro. Ndipo Petro akakumbuka lile neno ambalo Bwana alimwambia: “Kabla jogoo hajawika leo, utanikana mara tatu.”


## Luke 22:62 (id: 742022062)

62Naye akaenda nje, akalia kwa majonzi.


## Luke 22:63 (id: 742022063)

63Watu waliokuwa wanamlinda Yesu wakaanza kumdhihaki na kumpiga.


## Luke 22:64 (id: 742022064)

64Wakamfunga kitambaa machoni na kumuuliza, “Tabiri! Tuambie ni nani aliyekupiga?”


## Luke 22:65 (id: 742022065)

65Wakaendelea kumtukana kwa matusi mengi.


## Luke 22:66 (id: 742022066)

66Kulipopambazuka, baraza la wazee wa watu, yaani viongozi wa makuhani na walimu wa sheria, wakakutana pamoja, naye Yesu akaletwa mbele yao.


## Luke 22:67 (id: 742022067)

67Wakamwambia, “Kama wewe ndiye Kristo, tuambie.” Yesu akawajibu, “Hata nikiwaambia hamtaamini.


## Luke 22:68 (id: 742022068)

68Nami nikiwauliza swali, hamtanijibu.


## Luke 22:69 (id: 742022069)

69Lakini kuanzia sasa, Mwana wa Adamu ataketi mkono wa kuume wa Mungu Mwenye Nguvu.”


## Luke 22:70 (id: 742022070)

70Wote wakauliza, “Wewe basi ndiwe Mwana wa Mungu?” Yeye akawajibu, “Ninyi mwasema kwamba mimi ndiye.”


## Luke 22:71 (id: 742022071)

71Kisha wakasema, “Tuna haja gani tena ya ushahidi zaidi? Tumesikia wenyewe kutoka kinywani mwake.”


## Luke 23:1 (id: 742023001)

1Kisha umati wote wa watu ukainuka na kumpeleka Yesu kwa Pilato.


## Luke 23:2 (id: 742023002)

2Nao wakaanza kumshtaki wakisema: “Tumemwona huyu mtu akipotosha taifa letu, akiwazuia watu wasilipe kodi kwa Kaisari na kujiita kuwa yeye ni Kristo, mfalme.”


## Luke 23:3 (id: 742023003)

3Basi Pilato akamuuliza Yesu, “Wewe ndiye mfalme wa Wayahudi?” Yesu akajibu, “Wewe wasema.”


## Luke 23:4 (id: 742023004)

4Pilato akawaambia viongozi wa makuhani na watu wote waliokuwepo, “Sioni sababu ya kutosha kumshtaki mtu huyu!”


## Luke 23:5 (id: 742023005)

5Lakini wao wakakazana kusema, “Anawachochea watu kwa mafundisho yake katika Uyahudi yote, tangu Galilaya alikoanzia, hadi sehemu hii!”


## Luke 23:6 (id: 742023006)

6Pilato aliposikia hayo akauliza, “Huyu mtu ni Mgalilaya?”


## Luke 23:7 (id: 742023007)

7Alipofahamu kwamba Yesu alikuwa chini ya mamlaka ya Herode, akampeleka kwa Herode, ambaye wakati huo alikuwa pia Yerusalemu.


## Luke 23:8 (id: 742023008)

8Herode alipomwona Yesu alifurahi sana, kwa sababu kwa muda mrefu alikuwa amesikia mambo mengi kumhusu yeye. Pia alitarajia kumwona akifanya miujiza kadha wa kadha.


## Luke 23:9 (id: 742023009)

9Herode akamuuliza maswali mengi, lakini Yesu hakumjibu lolote.


## Luke 23:10 (id: 742023010)

10Wakati huo viongozi wa makuhani na walimu wa sheria walikuwepo wakitoa mashtaka yao kwa nguvu sana.


## Luke 23:11 (id: 742023011)

11Herode na askari wake wakamdhihaki Yesu na kumfanyia mzaha. Wakamvika vazi zuri sana, wakamrudisha kwa Pilato.


## Luke 23:12 (id: 742023012)

12Siku hiyo, Herode na Pilato wakawa marafiki; kabla ya jambo hili walikuwa na uadui kati yao.


## Luke 23:13 (id: 742023013)

13Basi Pilato akawaita pamoja viongozi wa makuhani, viongozi wengine na watu,


## Luke 23:14 (id: 742023014)

14akawaambia, “Ninyi mlimleta huyu mtu kwangu kana kwamba ni mtu anayewachochea watu ili waasi. Nimemhoji mbele yenu nami nimeona hakuna msingi wowote wa mashtaka yenu dhidi yake.


## Luke 23:15 (id: 742023015)

15Wala Herode hakumwona na kosa lolote, ndiyo sababu amemrudisha kwetu. Kama mnavyoona, mtu huyu hakufanya jambo lolote linalostahili kifo.


## Luke 23:16 (id: 742023016)

16Kwa hiyo nitaamuru apigwe mijeledi na kumwachia.” \[


## Luke 23:17 (id: 742023017)

17Kwa kuwa ilikuwa lazima kuwafungulia mfungwa mmoja wakati wa Sikukuu.]


## Luke 23:18 (id: 742023018)

18Ndipo watu wote wakapiga kelele kwa pamoja, “Mwondoe mtu huyo! Tufungulie Baraba!”


## Luke 23:19 (id: 742023019)

19(Baraba alikuwa amefungwa gerezani kwa sababu ya maasi yaliyokuwa yametokea mjini, na kwa ajili ya uuaji.)


## Luke 23:20 (id: 742023020)

20Pilato, akitaka kumwachia Yesu, akasema nao tena.


## Luke 23:21 (id: 742023021)

21Lakini wao wakaendelea kupiga kelele wakisema, “Msulubishe! Msulubishe!”


## Luke 23:22 (id: 742023022)

22Kwa mara ya tatu, Pilato akawauliza, “Kwani amefanya kosa gani huyu mtu? Sikuona kwake sababu yoyote inayostahili adhabu ya kifo. Kwa hiyo nitaamuru apigwe mijeledi, na kisha nitamwachia.”


## Luke 23:23 (id: 742023023)

23Lakini watu wakazidi kupiga kelele kwa nguvu zaidi, wakidai kwamba Yesu asulubiwe. Hivyo, kelele zao zikashinda.


## Luke 23:24 (id: 742023024)

24Kwa hiyo Pilato akatoa hukumu kwamba madai yao yatimizwe.


## Luke 23:25 (id: 742023025)

25Akamfungua yule mtu aliyekuwa amefungwa gerezani kwa kuhusika katika uasi dhidi ya serikali na mauaji. Akamkabidhi Yesu mikononi mwao, wamfanyie watakavyo.


## Luke 23:26 (id: 742023026)

26Walipokuwa wakienda naye, wakamkamata mtu mmoja aitwaye Simoni mwenyeji wa Kirene, aliyekuwa anapita zake kuingia mjini kutoka shambani. Wakambebesha msalaba, wakamlazimisha auchukue nyuma ya Yesu.


## Luke 23:27 (id: 742023027)

27Idadi kubwa ya watu wakamfuata Yesu, wakiwamo wanawake waliokuwa wakimlilia na kumwombolezea.


## Luke 23:28 (id: 742023028)

28Yesu akawageukia, akawaambia, “Enyi binti za Yerusalemu, msinililie mimi bali jililieni ninyi wenyewe na watoto wenu.


## Luke 23:29 (id: 742023029)

29Kwa maana wakati utafika mtakaposema, ‘Wamebarikiwa wanawake tasa, ambao matumbo yao hayakuzaa, wala matiti yao hayakunyonyesha!’


## Luke 23:30 (id: 742023030)

30Ndipo “ ‘wataiambia milima, “Tuangukieni!” na vilima, “Tufunikeni!” ’


## Luke 23:31 (id: 742023031)

31Kwa maana kama wamefanya hivi kwa mti mbichi, kwa mti mkavu itakuwaje?”


## Luke 23:32 (id: 742023032)

32Watu wengine wawili wahalifu, walipelekwa pamoja na Yesu ili wakasulubiwe.


## Luke 23:33 (id: 742023033)

33Walipofika mahali paitwapo Fuvu la Kichwa, hapo ndipo walipomsulubisha Yesu pamoja na hao wahalifu, mmoja upande wake wa kuume na mwingine upande wake wa kushoto.


## Luke 23:34 (id: 742023034)

34Yesu akasema, “Baba, wasamehe, kwa maana hawajui walitendalo!” Wakagawana nguo zake kwa kupiga kura.


## Luke 23:35 (id: 742023035)

35Watu wakasimama hapo wakimwangalia, nao viongozi wa Wayahudi wakamdhihaki wakisema, “Aliokoa wengine! Ajiokoe mwenyewe basi, kama yeye ndiye Kristo wa Mungu, Mteule wake.”


## Luke 23:36 (id: 742023036)

36Askari nao wakaja, wakamdhihaki. Wakamletea siki ili anywe,


## Luke 23:37 (id: 742023037)

37na wakamwambia, “Kama wewe ni Mfalme wa Wayahudi, jiokoe mwenyewe.”


## Luke 23:38 (id: 742023038)

38Kwenye msalaba juu ya kichwa chake, kulikuwa na maandishi haya: Huyu ndiye Mfalme wa Wayahudi. Maandishi haya yalikuwa yameandikwa kwa lugha za Kiyunani, Kilatini na Kiebrania.


## Luke 23:39 (id: 742023039)

39Mmoja wa wale wahalifu waliosulubiwa pamoja naye akamtukana, akasema: “Wewe si ndiye Kristo? Jiokoe mwenyewe na utuokoe na sisi.”


## Luke 23:40 (id: 742023040)

40Lakini yule mhalifu mwingine akamkemea mwenzake, akasema, “Je, wewe humwogopi Mungu, wakati uko kwenye adhabu iyo hiyo?


## Luke 23:41 (id: 742023041)

41Sisi tumehukumiwa kwa haki kwa kuwa tunapata tunayostahili kwa ajili ya matendo yetu. Lakini huyu mtu hajafanya kosa lolote.”


## Luke 23:42 (id: 742023042)

42Kisha akasema, “Yesu, unikumbuke utakapokuja katika Ufalme wako.”


## Luke 23:43 (id: 742023043)

43Yesu akamjibu, “Amin, nakuambia, leo hii utakuwa pamoja nami Paradiso.”


## Luke 23:44 (id: 742023044)

44Ilikuwa kama saa sita mchana, nalo giza likafunika nchi yote hadi saa tisa,


## Luke 23:45 (id: 742023045)

45kwa sababu jua liliacha kutoa nuru. Pazia la Hekalu likachanika vipande viwili.


## Luke 23:46 (id: 742023046)

46Yesu akapaza sauti yake akasema, “Baba, mikononi mwako naikabidhi roho yangu.” Baada ya kusema haya, akakata roho.


## Luke 23:47 (id: 742023047)

47Yule jemadari alipoona yaliyotukia, akamsifu Mungu, akasema, “Hakika, mtu huyu alikuwa mwenye haki.”


## Luke 23:48 (id: 742023048)

48Watu wote waliokuwa wamekusanyika hapo kushuhudia tukio hili walipoyaona hayo, wakapigapiga vifua vyao kwa huzuni na kwenda zao.


## Luke 23:49 (id: 742023049)

49Lakini wale wote waliomfahamu, pamoja na wale wanawake waliokuwa wamemfuata kutoka Galilaya, walisimama kwa mbali wakiyatazama mambo haya.


## Luke 23:50 (id: 742023050)

50Basi kulikuwa na mtu mmoja mwema na mwenye haki, jina lake Yosefu. Yeye alikuwa mjumbe wa Baraza la Wayahudi,


## Luke 23:51 (id: 742023051)

51lakini yeye hakuwa amekubaliana na maamuzi na vitendo vya viongozi wenzake. Huyu alikuwa mwenyeji wa Arimathaya huko Uyahudi, naye alikuwa anaungojea Ufalme wa Mungu kwa matarajio makubwa.


## Luke 23:52 (id: 742023052)

52Yosefu alikwenda kwa Pilato, akaomba apewe mwili wa Yesu.


## Luke 23:53 (id: 742023053)

53Akaushusha kutoka msalabani, akaufunga katika kitambaa cha kitani safi, na kuuweka katika kaburi lililochongwa kwenye mwamba, ambalo halikuwa limezikiwa mtu mwingine bado.


## Luke 23:54 (id: 742023054)

54Ilikuwa Siku ya Maandalizi, nayo Sabato ilikuwa karibu kuanza.


## Luke 23:55 (id: 742023055)

55Wale wanawake waliokuwa wamekuja pamoja na Yesu wakimfuata kutoka Galilaya wakamfuata Yosefu, wakaliona kaburi na jinsi mwili wa Yesu ulivyolazwa.


## Luke 23:56 (id: 742023056)

56Kisha wakarudi nyumbani, wakaandaa manukato na marhamu ya kuupaka huo mwili. Lakini wakapumzika siku ya Sabato kama ilivyoamriwa.


## Luke 24:1 (id: 742024001)

1Mnamo siku ya kwanza ya juma, alfajiri na mapema, wale wanawake walichukua yale manukato waliyokuwa wameyaandaa, wakaenda kaburini.


## Luke 24:2 (id: 742024002)

2Wakakuta lile jiwe limevingirishwa kutoka kwenye kaburi,


## Luke 24:3 (id: 742024003)

3lakini walipoingia ndani, hawakuuona mwili wa Bwana Yesu.


## Luke 24:4 (id: 742024004)

4Walipokuwa wanashangaa juu ya jambo hili, ghafula watu wawili waliokuwa wamevaa mavazi yanayongʼaa kama umeme wakasimama karibu nao.


## Luke 24:5 (id: 742024005)

5Wale wanawake, wakiwa na hofu, wakainamisha nyuso zao mpaka chini. Lakini wale watu wakawaambia, “Kwa nini mnamtafuta aliye hai miongoni mwa wafu?


## Luke 24:6 (id: 742024006)

6Hayuko hapa; amefufuka! Kumbukeni alivyowaambia alipokuwa bado yuko pamoja nanyi huko Galilaya kwamba:


## Luke 24:7 (id: 742024007)

7‘Ilikuwa lazima Mwana wa Adamu atiwe mikononi mwa watu wenye dhambi na waovu ili asulubiwe, na siku ya tatu afufuke.’ ”


## Luke 24:8 (id: 742024008)

8Ndipo wakayakumbuka maneno ya Yesu.


## Luke 24:9 (id: 742024009)

9Waliporudi kutoka huko kaburini, wakawaeleza wale wanafunzi kumi na mmoja pamoja na wengine wote mambo haya yote.


## Luke 24:10 (id: 742024010)

10Basi Maria Magdalene, Yoana, na Maria mama yake Yakobo, pamoja na wanawake wengine waliofuatana nao ndio waliwaelezea mitume habari hizi.


## Luke 24:11 (id: 742024011)

11Lakini hawakuwasadiki hao wanawake, kwa sababu maneno yao yalionekana kama upuzi.


## Luke 24:12 (id: 742024012)

12Hata hivyo, Petro akainuka na kukimbia kwenda kule kaburini. Alipoinama kuchungulia, akaona vile vitambaa vya kitani, ila hakuona kitu kingine. Naye akaenda zake akijiuliza nini kilichotokea.


## Luke 24:13 (id: 742024013)

13Ikawa siku iyo hiyo, wanafunzi wawili wa Yesu walikuwa njiani wakienda kijiji kilichoitwa Emau, yapata maili saba kutoka Yerusalemu.


## Luke 24:14 (id: 742024014)

14Walikuwa wakizungumza wao kwa wao kuhusu mambo yote yaliyotukia.


## Luke 24:15 (id: 742024015)

15Walipokuwa wakizungumza na kujadiliana, Yesu mwenyewe akaja akatembea pamoja nao,


## Luke 24:16 (id: 742024016)

16lakini macho yao yakazuiliwa ili wasimtambue.


## Luke 24:17 (id: 742024017)

17Akawauliza, “Ni mambo gani haya mnayozungumza wakati mnatembea?” Wakasimama, nyuso zao zikionyesha huzuni.


## Luke 24:18 (id: 742024018)

18Mmoja wao, aliyeitwa Kleopa, akamuuliza, “Je, wewe ndiye peke yako mgeni huku Yerusalemu ambaye hufahamu mambo yaliyotukia humo siku hizi?”


## Luke 24:19 (id: 742024019)

19Akawauliza, “Mambo gani?” Wakamjibu, “Mambo ya Yesu wa Nazareti. Yeye alikuwa nabii, mwenye uwezo mkuu katika maneno yake na matendo yake, mbele za Mungu na mbele ya wanadamu wote.


## Luke 24:20 (id: 742024020)

20Viongozi wa makuhani na viongozi wetu walimtoa ahukumiwe kufa, nao wakamsulubisha.


## Luke 24:21 (id: 742024021)

21Lakini tulikuwa tumetegemea kwamba yeye ndiye angelikomboa Israeli. Zaidi ya hayo, leo ni siku ya tatu tangu mambo haya yatokee.


## Luke 24:22 (id: 742024022)

22Isitoshe, baadhi ya wanawake katika kundi letu wametushtusha. Walikwenda kaburini leo alfajiri,


## Luke 24:23 (id: 742024023)

23lakini hawakuukuta mwili wake. Walirudi wakasema wameona maono ya malaika ambao waliwaambia kwamba Yesu yu hai.


## Luke 24:24 (id: 742024024)

24Kisha baadhi ya wenzetu walikwenda kaburini wakalikuta kama vile wale wanawake walivyokuwa wamesema, lakini yeye hawakumwona.”


## Luke 24:25 (id: 742024025)

25Yesu akawaambia, “Ninyi ni wajinga kiasi gani, nanyi ni wazito mioyoni mwenu kuamini mambo yote yaliyonenwa na manabii!


## Luke 24:26 (id: 742024026)

26Je, haikumpasa Kristo kuteswa kwa njia hiyo na kisha aingie katika utukufu wake?”


## Luke 24:27 (id: 742024027)

27Naye akianzia na Sheria ya Mose na Manabii wote, akawafafanulia jinsi Maandiko yalivyosema kumhusu yeye.


## Luke 24:28 (id: 742024028)

28Nao walipokaribia kile kijiji walichokuwa wakienda, Yesu akawa kama anaendelea mbele.


## Luke 24:29 (id: 742024029)

29Lakini wao wakamsihi sana akae nao, wakisema, “Kaa hapa nasi, kwa maana sasa ni jioni na usiku unaingia.” Basi akaingia ndani kukaa nao.


## Luke 24:30 (id: 742024030)

30Alipokuwa mezani pamoja nao, akachukua mkate, akashukuru, akaumega, akaanza kuwagawia.


## Luke 24:31 (id: 742024031)

31Ndipo macho yao yakafumbuliwa, nao wakamtambua, naye akatoweka machoni pao. Hawakumwona tena.


## Luke 24:32 (id: 742024032)

32Wakaulizana wao kwa wao, “Je, mioyo yetu haikuwakawaka kwa furaha ndani yetu alipokuwa anazungumza nasi njiani na kutufafanulia Maandiko?”


## Luke 24:33 (id: 742024033)

33Wakaondoka mara, wakarudi Yerusalemu. Wakawakuta wale wanafunzi kumi na mmoja na wale waliokuwa pamoja nao, wamekusanyika


## Luke 24:34 (id: 742024034)

34wakisema, “Ni kweli! Bwana amefufuka, naye amemtokea Simoni.”


## Luke 24:35 (id: 742024035)

35Kisha wale wanafunzi wawili wakaeleza yaliyotukia njiani na jinsi walivyomtambua Yesu alipoumega mkate.


## Luke 24:36 (id: 742024036)

36Walipokuwa bado wanazungumza hayo, Yesu mwenyewe akasimama katikati yao, akasema, “Amani iwe nanyi!”


## Luke 24:37 (id: 742024037)

37Wakashtuka na kuogopa wakidhani kwamba wameona mzuka.


## Luke 24:38 (id: 742024038)

38Lakini Yesu akawauliza, “Kwa nini mnaogopa? Kwa nini mna shaka mioyoni mwenu?


## Luke 24:39 (id: 742024039)

39Tazameni mikono yangu na miguu yangu, mwone kuwa ni mimi hasa. Niguseni mwone; kwa maana mzuka hauna nyama na mifupa, kama mnionavyo kuwa navyo.”


## Luke 24:40 (id: 742024040)

40Aliposema haya, akawaonyesha mikono na miguu yake.


## Luke 24:41 (id: 742024041)

41Wakashindwa kuamini kwa ajili ya furaha na mshangao waliokuwa nao. Akawauliza, “Mna chakula chochote hapa?”


## Luke 24:42 (id: 742024042)

42Wakampa kipande cha samaki aliyeokwa,


## Luke 24:43 (id: 742024043)

43naye akakichukua na kukila mbele yao.


## Luke 24:44 (id: 742024044)

44Akawaambia, “Haya ndiyo yale niliyowaambia nilipokuwa bado niko pamoja nanyi, kwamba yote yaliyoandikwa kunihusu mimi katika Sheria ya Mose, Manabii na Zaburi hayana budi kutimizwa.”


## Luke 24:45 (id: 742024045)

45Ndipo akafungua fahamu zao ili waweze kuyaelewa Maandiko.


## Luke 24:46 (id: 742024046)

46Akawaambia, “Haya ndiyo yaliyoandikwa: Kristo atateswa na siku ya tatu atafufuka kutoka kwa wafu.


## Luke 24:47 (id: 742024047)

47Toba na msamaha wa dhambi zitatangaziwa mataifa yote kupitia jina lake kuanzia Yerusalemu.


## Luke 24:48 (id: 742024048)

48Ninyi ni mashahidi wa mambo haya.


## Luke 24:49 (id: 742024049)

49“Tazama nitawatumia ahadi ya Baba yangu; lakini kaeni humu mjini hadi mtakapovikwa uwezo utokao juu.”


## Luke 24:50 (id: 742024050)

50Akiisha kuwaongoza mpaka kwenye viunga vya Bethania, akainua mikono yake juu na kuwabariki.


## Luke 24:51 (id: 742024051)

51Alipokuwa anawabariki, akawaacha, akachukuliwa mbinguni.


## Luke 24:52 (id: 742024052)

52Kisha wakamwabudu na kurudi Yerusalemu wakiwa wamejawa na furaha kuu.


## Luke 24:53 (id: 742024053)

53Nao wakadumu ndani ya Hekalu wakimtukuza Mungu. Amen.


