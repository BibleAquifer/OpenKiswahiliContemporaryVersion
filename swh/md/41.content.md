# Open Kiswahili Contemporary Version

## License Information

**Open Kiswahili Contemporary Version** is based on and adapted from: _Open Kiswahili Contemporary Version_, [Biblica, Inc](https://www.biblica.com/), 2015, which is licensed under a [CC BY-SA 4.0 license](https://creativecommons.org/licenses/by-sa/4.0/legalcode.en).

This markdown version is provided under the same license.



--------------------------------

## Mark 1:1 (id: 741001001)

1Mwanzo wa Injili ya Yesu Kristo, Mwana wa Mungu.


## Mark 1:2 (id: 741001002)

2Kama ilivyoandikwa katika kitabu cha nabii Isaya: “Tazama, nitamtuma mjumbe wangu mbele yako, atakayetengeneza njia mbele yako”:


## Mark 1:3 (id: 741001003)

3“sauti ya mtu aliaye nyikani. ‘Itengenezeni njia ya Bwana, yanyoosheni mapito yake.’ ”


## Mark 1:4 (id: 741001004)

4Yohana alikuja, akibatiza huko nyikani, akihubiri ubatizo wa toba kwa ajili ya msamaha wa dhambi.


## Mark 1:5 (id: 741001005)

5Watu kutoka Uyahudi wote na sehemu zote za Yerusalemu walikuwa wakimwendea. Nao wakaziungama dhambi zao, akawabatiza katika Mto Yordani.


## Mark 1:6 (id: 741001006)

6Yohana alivaa mavazi yaliyotengenezwa kwa singa za ngamia na mkanda wa ngozi kiunoni mwake. Chakula chake kilikuwa nzige na asali ya mwitu.


## Mark 1:7 (id: 741001007)

7Naye alihubiri akisema, “Baada yangu atakuja yeye aliye na uwezo kuniliko mimi, ambaye sistahili hata kuinama na kulegeza kamba za viatu vyake.


## Mark 1:8 (id: 741001008)

8Mimi nawabatiza kwa maji, lakini yeye atawabatiza kwa Roho Mtakatifu.”


## Mark 1:9 (id: 741001009)

9Wakati huo Yesu akaja kutoka Nazareti ya Galilaya, naye akabatizwa na Yohana katika Mto Yordani.


## Mark 1:10 (id: 741001010)

10Yesu alipokuwa akitoka ndani ya maji, aliona mbingu zikifunguka na Roho akishuka juu yake kama hua.


## Mark 1:11 (id: 741001011)

11Nayo sauti kutoka mbinguni ikasema, “Wewe ni Mwanangu mpendwa; nami nimependezwa nawe sana.”


## Mark 1:12 (id: 741001012)

12Wakati huo huo, Roho akamwongoza Yesu kwenda nyikani,


## Mark 1:13 (id: 741001013)

13naye akawa huko nyikani kwa muda wa siku arobaini, akijaribiwa na Shetani. Alikaa na wanyama wa mwituni, nao malaika wakamhudumia.


## Mark 1:14 (id: 741001014)

14Baada ya Yohana kukamatwa na kutiwa gerezani, Yesu aliingia Galilaya akaanza kuhubiri habari njema ya Mungu,


## Mark 1:15 (id: 741001015)

15akisema, “Wakati umewadia, Ufalme wa Mungu umekaribia. Tubuni na kuiamini Habari Njema.”


## Mark 1:16 (id: 741001016)

16Yesu alipokuwa akitembea kando ya Bahari ya Galilaya, aliwaona Simoni na Andrea nduguye wakizitupa nyavu zao baharini, kwa kuwa wao walikuwa wavuvi.


## Mark 1:17 (id: 741001017)

17Yesu akawaambia, “Njooni, nifuateni nami nitawafanya mwe wavuvi wa watu.”


## Mark 1:18 (id: 741001018)

18Mara wakaacha nyavu zao, wakamfuata.


## Mark 1:19 (id: 741001019)

19Alipokwenda mbele kidogo, akamwona Yakobo mwana wa Zebedayo na Yohana nduguye, wakiwa kwenye mashua yao wakizitengeneza nyavu zao.


## Mark 1:20 (id: 741001020)

20Papo hapo akawaita, nao wakamwacha Zebedayo baba yao kwenye mashua pamoja na watumishi wa kuajiriwa, nao wakamfuata Yesu.


## Mark 1:21 (id: 741001021)

21Wakaenda mpaka Kapernaumu. Ilipofika siku ya Sabato, mara Yesu akaingia sinagogi, akaanza kufundisha.


## Mark 1:22 (id: 741001022)

22Watu wakashangaa sana kwa mafundisho yake, kwa maana aliwafundisha kama yeye aliye na mamlaka, wala si kama walimu wa sheria.


## Mark 1:23 (id: 741001023)

23Wakati huo huo katika sinagogi lao palikuwa na mtu aliyekuwa amepagawa na pepo mchafu,


## Mark 1:24 (id: 741001024)

24naye akapiga kelele akisema, “Tuna nini nawe, Yesu wa Nazareti? Je, umekuja kutuangamiza? Ninakujua wewe ni nani. Wewe ndiwe Aliye Mtakatifu wa Mungu!”


## Mark 1:25 (id: 741001025)

25Lakini Yesu akamkemea, akamwambia, “Nyamaza kimya! Nawe umtoke!”


## Mark 1:26 (id: 741001026)

26Yule pepo mchafu akamtikisatikisa huyo mtu kwa nguvu, kisha akamtoka akipiga kelele kwa sauti kubwa.


## Mark 1:27 (id: 741001027)

27Watu wote wakashangaa, hata wakaulizana wao kwa wao, “Haya ni mambo gani? Ni mafundisho mapya, tena yenye mamlaka! Anaamuru hata pepo wachafu, nao wanamtii!”


## Mark 1:28 (id: 741001028)

28Sifa zake zikaanza kuenea haraka katika eneo lote la karibu na Galilaya.


## Mark 1:29 (id: 741001029)

29Mara walipotoka katika sinagogi, walikwenda pamoja na Yakobo na Yohana hadi nyumbani kwa Simoni na Andrea.


## Mark 1:30 (id: 741001030)

30Mama mkwe wa Simoni alikuwa kitandani, ana homa, nao wakamweleza Yesu habari zake.


## Mark 1:31 (id: 741001031)

31Hivyo Yesu akamwendea, akamshika mkono na kumwinua. Kisha homa ikamwacha, naye akaanza kuwahudumia.


## Mark 1:32 (id: 741001032)

32Jioni ile baada ya jua kutua, watu wakamletea Yesu wagonjwa wote na waliopagawa na pepo wachafu.


## Mark 1:33 (id: 741001033)

33Mji wote ukakusanyika mbele ya nyumba hiyo.


## Mark 1:34 (id: 741001034)

34Yesu akawaponya watu wengi waliokuwa na magonjwa ya aina mbalimbali. Akawatoa pepo wachafu wengi, lakini hakuwaacha hao pepo wachafu waseme, kwa sababu walimjua yeye ni nani.


## Mark 1:35 (id: 741001035)

35Alfajiri na mapema sana kulipokuwa bado kuna giza, Yesu akaamka, akaondoka, akaenda mahali pa faragha ili kuomba.


## Mark 1:36 (id: 741001036)

36Simoni na wenzake wakaenda kumtafuta,


## Mark 1:37 (id: 741001037)

37nao walipomwona, wakamwambia, “Kila mtu anakutafuta!”


## Mark 1:38 (id: 741001038)

38Yesu akawajibu, “Twendeni mahali pengine kwenye vijiji jirani, ili niweze kuhubiri huko pia, kwa sababu hicho ndicho nilichokuja kukifanya.”


## Mark 1:39 (id: 741001039)

39Kwa hiyo akazunguka Galilaya kote, akihubiri katika masinagogi yao na kutoa pepo wachafu.


## Mark 1:40 (id: 741001040)

40Mtu mmoja mwenye ukoma alimjia Yesu, akamwomba akipiga magoti, akamwambia, “Ukitaka, waweza kunitakasa.”


## Mark 1:41 (id: 741001041)

41Yesu, akiwa amejawa na huruma, akanyoosha mkono wake akamgusa, akamwambia, “Nataka. Takasika!”


## Mark 1:42 (id: 741001042)

42Mara ukoma ukamtoka, naye akatakasika.


## Mark 1:43 (id: 741001043)

43Baada ya Yesu kumwonya vikali, akamruhusu aende zake


## Mark 1:44 (id: 741001044)

44akimwambia, “Hakikisha humwambii mtu yeyote habari hizi, bali nenda ukajionyeshe kwa kuhani, na ukatoe sadaka alizoagiza Mose kwa utakaso wako, ili kuwa ushuhuda kwao.”


## Mark 1:45 (id: 741001045)

45Lakini yule mtu akaenda akaanza kutangaza habari za kuponywa kwake waziwazi. Kwa hiyo, Yesu hakuweza tena kuingia katika miji waziwazi lakini alikaa sehemu zisizo na watu. Hata hivyo watu wakamfuata huko kutoka kila upande.


## Mark 2:1 (id: 741002001)

1Baada ya siku kadhaa Yesu alirudi Kapernaumu, watu wakasikia kwamba amerudi nyumbani.


## Mark 2:2 (id: 741002002)

2Hivyo watu wengi wakakusanyika kiasi kwamba hapakubaki nafasi yoyote hata mlangoni! Naye akawahubiria Neno.


## Mark 2:3 (id: 741002003)

3Ndipo baadhi ya watu wakaja wakamletea Yesu mtu aliyepooza, akiwa amebebwa na watu wanne.


## Mark 2:4 (id: 741002004)

4Kwa kuwa walikuwa hawawezi kumfikisha kwa Yesu kwa ajili ya umati wa watu, walitoboa tundu kwenye paa mahali pale alipokuwa Yesu, wakamshusha yule aliyepooza kwa kitanda alichokuwa amelalia.


## Mark 2:5 (id: 741002005)

5Yesu alipoiona imani yao, alimwambia yule mtu aliyepooza, “Mwanangu, dhambi zako zimesamehewa.”


## Mark 2:6 (id: 741002006)

6Basi baadhi ya walimu wa sheria waliokuwa wameketi huko wakawaza mioyoni mwao,


## Mark 2:7 (id: 741002007)

7“Kwa nini mtu huyu anasema hivi? Huyu anakufuru! Ni nani awezaye kusamehe dhambi isipokuwa Mungu peke yake?”


## Mark 2:8 (id: 741002008)

8Mara moja Yesu akatambua rohoni mwake kile walichokuwa wanawaza mioyoni mwao, naye akawaambia, “Kwa nini mnawaza hivyo mioyoni mwenu?


## Mark 2:9 (id: 741002009)

9Je, ni lipi lililo rahisi zaidi: kumwambia huyu aliyepooza, ‘Umesamehewa dhambi zako,’ au kusema, ‘Inuka, uchukue mkeka wako, uende’?


## Mark 2:10 (id: 741002010)

10Lakini ili mpate kujua ya kwamba Mwana wa Adamu anayo mamlaka duniani kusamehe dhambi…” Yesu akamwambia yule aliyepooza,


## Mark 2:11 (id: 741002011)

11“Nakuambia, inuka, chukua mkeka wako, uende nyumbani kwako.”


## Mark 2:12 (id: 741002012)

12Yule mtu aliyekuwa amepooza akasimama, akachukua mkeka wake, akatembea machoni pao wote! Jambo hili likawashangaza wote, wakamtukuza Mungu, wakisema, “Hatujapata kuona jambo kama hili kamwe!”


## Mark 2:13 (id: 741002013)

13Yesu akaenda tena kandokando ya Bahari ya Galilaya. Umati mkubwa wa watu ukamfuata, naye akaanza kuwafundisha.


## Mark 2:14 (id: 741002014)

14Alipokuwa akitembea, akamwona Lawi mwana wa Alfayo ameketi forodhani mahali pa kutoza ushuru, akamwambia, “Nifuate.” Lawi akaondoka, akamfuata Yesu.


## Mark 2:15 (id: 741002015)

15Yesu alipokuwa akila chakula nyumbani mwa Lawi, watoza ushuru wengi pamoja na “wenye dhambi” walikuwa wakila pamoja naye na wanafunzi wake, kwa maana kulikuwa na watu wengi waliokuwa wakimfuata.


## Mark 2:16 (id: 741002016)

16Baadhi ya walimu wa sheria waliokuwa Mafarisayo walipomwona akila pamoja na watoza ushuru na “wenye dhambi,” wakawauliza wanafunzi wake: “Mbona Yesu anakula pamoja na watoza ushuru na ‘wenye dhambi’?”


## Mark 2:17 (id: 741002017)

17Yesu aliposikia haya akawaambia, “Watu wenye afya hawahitaji tabibu, bali walio wagonjwa. Sikuja kuwaita wenye haki, bali wenye dhambi.”


## Mark 2:18 (id: 741002018)

18Basi wanafunzi wa Yohana pamoja na Mafarisayo walikuwa wakifunga. Baadhi ya watu wakamjia Yesu na kumuuliza, “Mbona wanafunzi wa Yohana na wa Mafarisayo hufunga lakini wanafunzi wako hawafungi?”


## Mark 2:19 (id: 741002019)

19Yesu akawajibu, “Wageni wa bwana arusi wawezaje kufunga wakati angali pamoja nao? Wakati bwana arusi bado yuko pamoja nao, hawawezi kufunga.


## Mark 2:20 (id: 741002020)

20Lakini wakati utafika ambapo bwana arusi ataondolewa kwao. Siku hiyo ndipo watakapofunga.


## Mark 2:21 (id: 741002021)

21“Hakuna mtu ashoneaye kiraka cha nguo mpya kwenye nguo iliyochakaa. Akifanya hivyo, kile kiraka kipya kitachanika kutoka ile nguo iliyochakaa, nayo itachanika zaidi.


## Mark 2:22 (id: 741002022)

22Wala hakuna mtu awekaye divai mpya kwenye viriba vikuukuu. Akifanya hivyo, ile divai mpya itavipasua hivyo viriba, nayo hiyo divai itamwagika na viriba vitaharibika. Lakini divai mpya huwekwa kwenye viriba vipya.”


## Mark 2:23 (id: 741002023)

23Siku moja ya Sabato, Yesu pamoja na wanafunzi wake walikuwa wakipita katikati ya mashamba ya nafaka. Walipokuwa wakitembea, wanafunzi wake wakaanza kuvunja masuke.


## Mark 2:24 (id: 741002024)

24Mafarisayo wakamwambia, “Tazama, mbona wanafanya jambo lisilo halali kufanywa siku ya Sabato?”


## Mark 2:25 (id: 741002025)

25Yesu akawajibu, “Je, hamjasoma kamwe alivyofanya Daudi wakati yeye na wenzake walikuwa na njaa, wakahitaji chakula?


## Mark 2:26 (id: 741002026)

26Daudi aliingia katika nyumba ya Mungu, wakati Abiathari alikuwa kuhani mkuu, akaila ile mikate iliyowekwa wakfu, ambayo ni halali kuliwa na makuhani peke yao. Naye pia akawapa wenzake.”


## Mark 2:27 (id: 741002027)

27Kisha Yesu akawaambia, “Sabato ilifanyika kwa ajili ya mwanadamu, lakini si mwanadamu kwa ajili ya Sabato.


## Mark 2:28 (id: 741002028)

28Hivyo, Mwana wa Adamu ndiye Bwana wa Sabato.”


## Mark 3:1 (id: 741003001)

1Yesu akaingia tena ndani ya sinagogi, na huko palikuwa na mtu aliyepooza mkono.


## Mark 3:2 (id: 741003002)

2Wakawa wanamwangalia waone kama atamponya siku ya Sabato, ili wapate sababu ya kumshtaki.


## Mark 3:3 (id: 741003003)

3Yesu akamwambia yule mwenye mkono uliopooza, “Njoo hapa mbele ya watu wote.”


## Mark 3:4 (id: 741003004)

4Kisha Yesu akawauliza, “Je, ni lipi lililo halali siku ya Sabato: Ni kutenda mema au kutenda mabaya? Ni kuokoa maisha au kuua?” Lakini wao wakanyamaza kimya.


## Mark 3:5 (id: 741003005)

5Yesu akawatazama pande zote kwa hasira, akahuzunika sana kwa ajili ya ugumu wa mioyo yao. Akamwambia yule mtu mwenye mkono uliopooza, “Nyoosha mkono wako.” Akaunyoosha, nao ukaponywa kabisa!


## Mark 3:6 (id: 741003006)

6Kisha Mafarisayo wakatoka nje, nao wakaanza kufanya shauri la kumuua Yesu wakiwa na Maherode.


## Mark 3:7 (id: 741003007)

7Yesu pamoja na wanafunzi wake wakaondoka huko wakaenda baharini, nao umati mkubwa wa watu kutoka Galilaya ukamfuata.


## Mark 3:8 (id: 741003008)

8Waliposikia mambo yote aliyokuwa akiyafanya, umati mkubwa wa watu ukamjia kutoka Uyahudi, Yerusalemu, Idumaya, na ngʼambo ya Yordani, pamoja na wale wa sehemu za karibu na Tiro na Sidoni.


## Mark 3:9 (id: 741003009)

9Kwa sababu ya umati mkubwa wa watu, aliwaambia wanafunzi wake waweke tayari mashua ndogo kwa ajili yake, ili kuwazuia watu kumsonga.


## Mark 3:10 (id: 741003010)

10Kwa kuwa alikuwa amewaponya wagonjwa wengi, wale wenye magonjwa walikuwa wanasukumana ili wapate kumgusa.


## Mark 3:11 (id: 741003011)

11Kila mara pepo wachafu walipomwona, walianguka chini mbele yake na kupiga kelele wakisema, “Wewe ndiwe Mwana wa Mungu.”


## Mark 3:12 (id: 741003012)

12Lakini aliwaonya wasimseme yeye ni nani.


## Mark 3:13 (id: 741003013)

13Yesu akapanda mlimani na kuwaita wale aliowataka, nao wakamjia.


## Mark 3:14 (id: 741003014)

14Akawachagua kumi na wawili, ambao aliwaita mitume, ili wapate kuwa pamoja naye, na awatume kwenda kuhubiri


## Mark 3:15 (id: 741003015)

15na kuwa na mamlaka ya kutoa pepo wachafu.


## Mark 3:16 (id: 741003016)

16Hawa ndio wale kumi na wawili aliowachagua: Simoni (ambaye alimwita Petro);


## Mark 3:17 (id: 741003017)

17Yakobo mwana wa Zebedayo, na Yohana nduguye (ambao aliwaita Boanerge, maana yake Wana wa Ngurumo);


## Mark 3:18 (id: 741003018)

18Andrea, Filipo, Bartholomayo, Mathayo, Tomaso, Yakobo mwana wa Alfayo, Thadayo, Simoni Mkananayo,


## Mark 3:19 (id: 741003019)

19na Yuda Iskariote aliyemsaliti Yesu.


## Mark 3:20 (id: 741003020)

20Kisha Yesu aliporudi nyumbani, umati wa watu ukakusanyika tena, kiasi kwamba yeye na wanafunzi wake hawakuweza kula chakula.


## Mark 3:21 (id: 741003021)

21Ndugu zake walipopata habari wakaja ili kumchukua kwa maana watu walikuwa wakisema, “Amerukwa na akili.”


## Mark 3:22 (id: 741003022)

22Walimu wa sheria walioteremka kutoka Yerusalemu walisema, “Amepagawa na Beelzebuli! Anatoa pepo wachafu kwa kutumia mkuu wa pepo wachafu!”


## Mark 3:23 (id: 741003023)

23Basi Yesu akawaita na kuzungumza nao kwa mifano akasema: “Shetani awezaje kumtoa Shetani?


## Mark 3:24 (id: 741003024)

24Kama ufalme ukigawanyika dhidi yake wenyewe, ufalme huo hauwezi kusimama.


## Mark 3:25 (id: 741003025)

25Nayo nyumba kama ikigawanyika dhidi yake yenyewe, nyumba hiyo haiwezi kusimama.


## Mark 3:26 (id: 741003026)

26Naye Shetani kama akijipinga mwenyewe na awe amegawanyika, hawezi kusimama bali mwisho wake umewadia.


## Mark 3:27 (id: 741003027)

27Hakuna mtu yeyote awezaye kuingia kwenye nyumba ya mtu mwenye nguvu na kuteka nyara mali zake asipomfunga kwanza yule mwenye nguvu. Ndipo ataweza kuteka nyara mali zake.


## Mark 3:28 (id: 741003028)

28Amin, nawaambia, dhambi zote na makufuru yote ya wanadamu watasamehewa.


## Mark 3:29 (id: 741003029)

29Lakini yeyote anayemkufuru Roho Mtakatifu hatasamehewa kamwe, atakuwa na hatia ya dhambi ya milele.”


## Mark 3:30 (id: 741003030)

30Yesu alisema hivi kwa sababu walikuwa wanasema, “Ana pepo mchafu.”


## Mark 3:31 (id: 741003031)

31Kisha wakaja ndugu zake Yesu pamoja na mama yake. Wakasimama nje, wakamtuma mtu kumwita.


## Mark 3:32 (id: 741003032)

32Umati wa watu ulikuwa umeketi kumzunguka, nao wakamwambia, “Mama yako na ndugu zako wako nje, wanakutafuta.”


## Mark 3:33 (id: 741003033)

33Akawauliza, “Mama yangu na ndugu zangu ni nani?”


## Mark 3:34 (id: 741003034)

34Kisha akawatazama wale watu waliokuwa wameketi kumzunguka pande zote, akasema, “Hawa ndio mama yangu na ndugu zangu.


## Mark 3:35 (id: 741003035)

35Mtu yeyote anayetenda mapenzi ya Mungu, huyo ndiye ndugu yangu, na dada yangu na mama yangu.”


## Mark 4:1 (id: 741004001)

1Yesu akaanza kufundisha tena kando ya bahari. Umati wa watu uliokuwa umekusanyika kumzunguka ulikuwa mkubwa, kiasi kwamba ilimbidi Yesu aingie kwenye mashua iliyokuwa baharini na kuketi humo, nao watu wote walikuwa ufuoni mwa bahari.


## Mark 4:2 (id: 741004002)

2Akawafundisha mambo mengi kwa mifano, naye katika mafundisho yake akasema:


## Mark 4:3 (id: 741004003)

3“Sikilizeni! Mpanzi alitoka kwenda kupanda mbegu zake.


## Mark 4:4 (id: 741004004)

4Alipokuwa akitawanya mbegu, nyingine zilianguka kando ya njia, nao ndege wakaja na kuzila.


## Mark 4:5 (id: 741004005)

5Nyingine zilianguka kwenye ardhi yenye mwamba isiyo na udongo wa kutosha. Zikaota haraka, kwa kuwa udongo ulikuwa haba.


## Mark 4:6 (id: 741004006)

6Lakini jua lilipozidi, mimea ikanyauka na kukauka kwa kuwa mizizi yake haikuwa na kina.


## Mark 4:7 (id: 741004007)

7Mbegu nyingine zilianguka kwenye miiba, nayo miiba hiyo ikakua, ikaisonga hiyo mimea, hivyo haikutoa mazao.


## Mark 4:8 (id: 741004008)

8Mbegu nyingine zilianguka kwenye udongo mzuri, zikaota vizuri na kukua, zikatoa mazao, moja mara thelathini, nyingine mara sitini, na nyingine mara mia moja.”


## Mark 4:9 (id: 741004009)

9Kisha Yesu akasema, “Mwenye masikio ya kusikia, na asikie.”


## Mark 4:10 (id: 741004010)

10Alipokuwa peke yake, watu waliokuwepo naye pamoja na wanafunzi wake kumi na wawili wakamuuliza kuhusu mifano yake.


## Mark 4:11 (id: 741004011)

11Naye akawaambia, “Ninyi mmepewa kujua siri ya Ufalme wa Mungu. Lakini kwa wale walioko nje, kila kitu husemwa kwao kwa mifano,


## Mark 4:12 (id: 741004012)

12ili, “ ‘daima waone lakini wasitambue, daima wasikie lakini wasielewe; wasije wakageuka, wakatubu na kusamehewa!’ ”


## Mark 4:13 (id: 741004013)

13Kisha Yesu akawauliza, “Hamwelewi maana ya mfano huu? Basi mtaelewaje mifano mingine?


## Mark 4:14 (id: 741004014)

14Yule mpanzi hupanda neno.


## Mark 4:15 (id: 741004015)

15Hawa ndio wale walio kando ya njia ambako neno lilipandwa. Walisikiapo neno, Shetani huja mara na kulinyakua lile neno lililopandwa ndani yao.


## Mark 4:16 (id: 741004016)

16Nazo zile mbegu zilizoanguka kwenye udongo wenye miamba, ni wale wanaolisikia neno, na mara hulipokea kwa furaha.


## Mark 4:17 (id: 741004017)

17Lakini kwa kuwa hawana mizizi, wao hudumu kwa muda mfupi tu. Kisha dhiki au mateso yanapoinuka kwa ajili ya lile neno, mara wao huiacha imani.


## Mark 4:18 (id: 741004018)

18Lakini wengine, kama mbegu iliyopandwa kwenye miiba, hulisikia lile neno;


## Mark 4:19 (id: 741004019)

19lakini masumbufu ya maisha haya, na udanganyifu wa mali na tamaa ya mambo mengine huja na kulisonga lile neno na kulifanya lisizae.


## Mark 4:20 (id: 741004020)

20Wengine, kama mbegu iliyopandwa kwenye udongo mzuri, hulisikia lile neno, wakalipokea na kuzaa mazao. Wao huzaa mara thelathini, au mara sitini, au mara mia ya mbegu iliyopandwa.”


## Mark 4:21 (id: 741004021)

21Akawaambia, “Je, taa huwashwa na kufunikwa chini ya kikapu au mvunguni mwa kitanda? Je, haiwashwi na kuwekwa juu ya kinara chake?


## Mark 4:22 (id: 741004022)

22Kwa kuwa hakuna kilichofichika ambacho hakitafunuliwa, wala hakuna jambo lolote la siri ambalo halitaletwa nuruni.


## Mark 4:23 (id: 741004023)

23Mwenye masikio ya kusikia, na asikie.”


## Mark 4:24 (id: 741004024)

24Naye akawaambia, “Kuweni waangalifu na yale mnayosikia. Kipimo kile mpimacho, ndicho mtakachopimiwa ninyi, hata na zaidi.


## Mark 4:25 (id: 741004025)

25Kwa maana kila mtu aliye na kitu atapewa zaidi, naye atakuwa navyo tele. Lakini yule asiye na kitu, hata kile alicho nacho atanyangʼanywa.”


## Mark 4:26 (id: 741004026)

26Pia akawaambia, “Ufalme wa Mungu unafanana na mtu apandaye mbegu shambani.


## Mark 4:27 (id: 741004027)

27Akiisha kuzipanda, usiku na mchana, akiwa amelala au ameamka, mbegu huota na kukua pasipo yeye kujua ikuavyo.


## Mark 4:28 (id: 741004028)

28Udongo huifanya iote kuwa mche, halafu suke, kisha nafaka kamili kwenye suke.


## Mark 4:29 (id: 741004029)

29Lakini nafaka inapokuwa imekomaa, mara mkulima huingia shambani na mundu wa kuvunia, maana mavuno yamekuwa tayari.”


## Mark 4:30 (id: 741004030)

30Akawaambia tena, “Tuufananishe Ufalme wa Mungu na nini? Au tutumie mfano gani ili kuueleza?


## Mark 4:31 (id: 741004031)

31Ni kama punje ya haradali, ambayo ni mbegu ndogo sana kuliko mbegu zote zinazopandwa ardhini.


## Mark 4:32 (id: 741004032)

32Lakini ikishaota, hukua ikawa mmea mkubwa kuliko yote ya bustanini, ikawa na matawi makubwa hata ndege wa angani wanaweza kujenga viota kwenye matawi yake.”


## Mark 4:33 (id: 741004033)

33Kwa mifano mingine mingi kama hii Yesu alinena nao neno lake, kwa kadiri walivyoweza kulielewa.


## Mark 4:34 (id: 741004034)

34Hakusema nao neno lolote pasipo mfano. Lakini alipokuwa na wanafunzi wake, aliwafafanulia kila kitu.


## Mark 4:35 (id: 741004035)

35Siku hiyo ilipokaribia jioni, aliwaambia wanafunzi wake, “Tuvukeni twende mpaka ngʼambo.”


## Mark 4:36 (id: 741004036)

36Wakauacha ule umati wa watu, na wakamchukua vile alivyokuwa kwenye mashua. Palikuwa pia na mashua nyingine nyingi pamoja naye.


## Mark 4:37 (id: 741004037)

37Kukawa na dhoruba kali, nayo mawimbi yakaipiga ile mashua hata ikawa karibu kujaa maji.


## Mark 4:38 (id: 741004038)

38Yesu alikuwa katika shetri, akiwa analala juu ya mto. Wanafunzi wake wakamwamsha, wakamwambia, “Mwalimu, hujali kama tunazama?”


## Mark 4:39 (id: 741004039)

39Akaamka, akaukemea ule upepo, akayaambia yale mawimbi, “Uwe kimya! Tulia!” Ule upepo ukatulia, kukawa shwari kabisa.


## Mark 4:40 (id: 741004040)

40Yesu akawaambia wanafunzi wake, “Kwa nini mnaogopa hivyo? Je, bado hamna imani?”


## Mark 4:41 (id: 741004041)

41Nao wakawa wameogopa sana, wakaulizana, “Ni nani huyu ambaye hata upepo na mawimbi vinamtii?”


## Mark 5:1 (id: 741005001)

1Wakafika upande wa pili wa ziwa wakaingia katika nchi ya Wagerasi.


## Mark 5:2 (id: 741005002)

2Yesu alipotoka kwenye mashua, mara mtu mmoja mwenye pepo mchafu akatoka makaburini akakutana naye.


## Mark 5:3 (id: 741005003)

3Mtu huyu aliishi makaburini, wala hakuna aliyeweza kumzuia hata kwa kumfunga minyororo.


## Mark 5:4 (id: 741005004)

4Kwa kuwa mara kwa mara alikuwa amefungwa minyororo mikononi na miguuni, lakini akaikata hiyo minyororo na kuzivunja zile pingu miguuni mwake. Hapakuwa na mtu yeyote aliyekuwa na nguvu za kumzuia.


## Mark 5:5 (id: 741005005)

5Usiku na mchana alikuwa makaburini na milimani, akipiga kelele na kujikatakata kwa mawe.


## Mark 5:6 (id: 741005006)

6Alipomwona Yesu kwa mbali, alimkimbilia, akapiga magoti mbele yake.


## Mark 5:7 (id: 741005007)

7Akapiga kelele kwa nguvu akisema, “Una nini nami, Yesu, Mwana wa Mungu Aliye Juu Sana? Ninakusihi kwa jina la Mungu, usinitese!”


## Mark 5:8 (id: 741005008)

8Kwa kuwa Yesu alikuwa amemwambia, “Mtoke mtu huyu, wewe pepo mchafu!”


## Mark 5:9 (id: 741005009)

9Yesu akamuuliza, “Jina lako ni nani?” Akamjibu, “Jina langu ni Legioni, kwa kuwa tuko wengi.”


## Mark 5:10 (id: 741005010)

10Akamsihi Yesu sana asiwapeleke nje ya nchi ile.


## Mark 5:11 (id: 741005011)

11Palikuwa na kundi kubwa la nguruwe lililokuwa likilisha karibu kando ya kilima.


## Mark 5:12 (id: 741005012)

12Wale pepo wachafu wakamsihi Yesu wakisema, “Tuamuru twende kwenye wale nguruwe. Turuhusu tuwaingie.”


## Mark 5:13 (id: 741005013)

13Basi Yesu akawaruhusu, nao wale pepo wachafu wakatoka, wakawaingia hao nguruwe. Lile kundi lilikuwa na nguruwe wapatao 2,000, nao wote wakateremkia gengeni kwa kasi, nao wakatumbukia ziwani na kuzama.


## Mark 5:14 (id: 741005014)

14Wale watu waliokuwa wakichunga hao nguruwe wakakimbilia mjini na vijijini kueleza yaliyotukia. Watu wakatoka kwenda kuona hayo yaliyokuwa yametukia.


## Mark 5:15 (id: 741005015)

15Walipofika kwa Yesu, wakamwona yule mtu aliyekuwa amepagawa na pepo wachafu legioni akiwa ameketi hapo, amevaa nguo na mwenye akili timamu. Wakaogopa.


## Mark 5:16 (id: 741005016)

16Wale walioyaona mambo hayo wakawaeleza watu wengine yaliyomtokea yule mtu aliyekuwa amepagawa na pepo wachafu, na habari za lile kundi la nguruwe pia.


## Mark 5:17 (id: 741005017)

17Basi watu wakaanza kumwomba Yesu aondoke katika nchi yao.


## Mark 5:18 (id: 741005018)

18Yesu alipokuwa anaingia kwenye mashua, yule mtu aliyekuwa amepagawa na pepo wachafu akamsihi Yesu waende pamoja.


## Mark 5:19 (id: 741005019)

19Yesu hakumruhusu, bali alimwambia, “Nenda nyumbani kwa jamaa yako ukawaeleze mambo makuu aliyokutendea Bwana, na jinsi alivyokuhurumia.”


## Mark 5:20 (id: 741005020)

20Yule mtu akaenda zake, akaanza kutangaza katika Dekapoli mambo makuu Yesu aliyomtendea. Nao watu wote wakastaajabu.


## Mark 5:21 (id: 741005021)

21Yesu alipokwisha kuvuka tena na kufika ngʼambo, umati mkubwa wa watu ukamzunguka yeye akiwa hapo kando ya bahari.


## Mark 5:22 (id: 741005022)

22Kisha mmoja wa viongozi wa sinagogi aliyeitwa Yairo akafika pale. Naye alipomwona Yesu, akapiga magoti miguuni pake,


## Mark 5:23 (id: 741005023)

23akamsihi akisema, “Binti yangu mdogo ni mgonjwa mahututi. Tafadhali nakusihi, njoo uweke mikono yako juu yake ili apate kupona, naye atakuwa hai.”


## Mark 5:24 (id: 741005024)

24Hivyo Yesu akaenda pamoja naye. Umati mkubwa wa watu ukamfuata, nao watu wakawa wanamsonga.


## Mark 5:25 (id: 741005025)

25Hapo palikuwa na mwanamke aliyekuwa amesumbuliwa na tatizo la kutokwa damu kwa miaka kumi na miwili.


## Mark 5:26 (id: 741005026)

26Mwanamke huyu alikuwa ameteseka sana kwa mikono ya matabibu wengi, na kutumia kila kitu alichokuwa nacho. Lakini badala ya kupona, hali yake ilizidi kuwa mbaya.


## Mark 5:27 (id: 741005027)

27Alikuwa amesikia habari za Yesu, naye akaja kwa nyuma yake kwenye umati wa watu, akaligusa vazi lake,


## Mark 5:28 (id: 741005028)

28kwa maana alisema moyoni mwake, “Kama nikiweza kuligusa vazi lake tu, nitaponywa.”


## Mark 5:29 (id: 741005029)

29Mara kutoka damu kwake kukakoma, naye akajisikia mwilini mwake amepona kabisa.


## Mark 5:30 (id: 741005030)

30Ghafula Yesu akatambua kuwa nguvu zimemtoka. Akaugeukia ule umati wa watu na kuuliza, “Ni nani aliyegusa mavazi yangu?”


## Mark 5:31 (id: 741005031)

31Wanafunzi wake wakamjibu, “Unaona jinsi umati wa watu unavyokusonga. Wawezaje kuuliza, ‘Ni nani aliyenigusa?’ ”


## Mark 5:32 (id: 741005032)

32Lakini Yesu akaangalia pande zote ili aone ni nani aliyemgusa.


## Mark 5:33 (id: 741005033)

33Yule mwanamke, akijua kilichomtokea, akaja, akaanguka miguuni pake akitetemeka kwa hofu, akamweleza ukweli wote.


## Mark 5:34 (id: 741005034)

34Yesu akamwambia, “Binti, imani yako imekuponya. Nenda kwa amani, upone kabisa ugonjwa wako.”


## Mark 5:35 (id: 741005035)

35Alipokuwa bado anaongea, watu wakafika kutoka nyumbani kwa Yairo. Wakamwambia, “Binti yako amekufa. Kwa nini kuendelea kumsumbua Mwalimu?”


## Mark 5:36 (id: 741005036)

36Aliposikia hayo waliyosema, Yesu akamwambia huyo kiongozi wa sinagogi, “Usiogope. Amini tu.”


## Mark 5:37 (id: 741005037)

37Hakumruhusu mtu mwingine yeyote amfuate isipokuwa Petro, Yakobo na Yohana, nduguye Yakobo.


## Mark 5:38 (id: 741005038)

38Walipofika nyumbani kwa yule kiongozi wa sinagogi, Yesu akaona ghasia, watu wakilia na kuomboleza kwa sauti kubwa.


## Mark 5:39 (id: 741005039)

39Alipokwisha kuingia ndani, akawaambia, “Kwa nini mnafanya ghasia na kulia? Mtoto hajafa, bali amelala tu.”


## Mark 5:40 (id: 741005040)

40Wale watu wakamcheka kwa dharau. Lakini yeye akawatoa wote nje, akawachukua baba na mama wa yule mtoto, pamoja na wale wanafunzi aliokuwa nao. Wakaingia ndani mpaka pale alipokuwa yule mtoto.


## Mark 5:41 (id: 741005041)

41Akamshika mtoto mkono, akamwambia, “Talitha koum!” (maana yake ni, “Msichana, nakuambia: amka!”)


## Mark 5:42 (id: 741005042)

42Mara yule msichana akasimama, akaanza kutembea (alikuwa na umri wa miaka kumi na miwili). Walipoona haya, wakastaajabu sana.


## Mark 5:43 (id: 741005043)

43Yesu akawaagiza kwa ukali wasimweleze mtu yeyote jambo hilo, naye akawaambia wampe yule msichana chakula.


## Mark 6:1 (id: 741006001)

1Yesu akaondoka huko na kwenda mji wa kwao, akiwa amefuatana na wanafunzi wake.


## Mark 6:2 (id: 741006002)

2Ilipofika siku ya Sabato, akaanza kufundisha katika sinagogi, na wengi waliomsikia wakashangaa. Nao wakauliza, “Mtu huyu ameyapata wapi mambo haya yote? Tazama ni hekima ya namna gani hii aliyopewa? Tazama matendo ya miujiza ayafanyayo kwa mikono yake!


## Mark 6:3 (id: 741006003)

3Huyu si yule seremala, mwana wa Maria? Na ndugu zake si Yakobo, Yose, Yuda na Simoni? Dada zake wote si tuko nao hapa kwetu?” Nao wakachukizwa sana kwa ajili yake, wakakataa kumwamini.


## Mark 6:4 (id: 741006004)

4Yesu akawaambia, “Nabii hakosi heshima isipokuwa katika mji wake mwenyewe, na miongoni mwa jamaa na ndugu zake, na nyumbani kwake.”


## Mark 6:5 (id: 741006005)

5Hakufanya miujiza yoyote huko isipokuwa kuweka mikono yake juu ya wagonjwa wachache na kuwaponya.


## Mark 6:6 (id: 741006006)

6Naye akashangazwa sana kwa jinsi wasivyokuwa na imani. Kisha Yesu akawa anakwenda kutoka kijiji kimoja hadi kingine akifundisha.


## Mark 6:7 (id: 741006007)

7Akawaita wale kumi na wawili, akawatuma wawili wawili, na kuwapa mamlaka kutoa pepo wachafu.


## Mark 6:8 (id: 741006008)

8Akawaagiza akisema, “Msichukue chochote kwa ajili ya safari isipokuwa fimbo tu. Msichukue mkate, wala mkoba, wala fedha kwenye mikanda yenu.


## Mark 6:9 (id: 741006009)

9Vaeni viatu, lakini msivae nguo ya ziada.”


## Mark 6:10 (id: 741006010)

10Akawaambia, “Mkiingia kwenye nyumba yoyote, kaeni humo hadi mtakapoondoka katika mji huo.


## Mark 6:11 (id: 741006011)

11Kama mahali popote hawatawakaribisha wala kuwasikiliza, mtakapoondoka huko, kungʼuteni mavumbi kutoka kwenye miguu yenu ili kuwa ushuhuda dhidi yao.”


## Mark 6:12 (id: 741006012)

12Kwa hiyo wakatoka na kuhubiri kwamba inawapasa watu kutubu na kuacha dhambi.


## Mark 6:13 (id: 741006013)

13Wakatoa pepo wachafu wengi, wakawapaka wagonjwa wengi mafuta na kuwaponya.


## Mark 6:14 (id: 741006014)

14Mfalme Herode akasikia habari hizi, kwa maana jina la Yesu lilikuwa limejulikana sana. Watu wengine walikuwa wakisema, “Yohana Mbatizaji amefufuliwa kutoka kwa wafu, ndiyo sababu nguvu za kutenda miujiza zinafanya kazi ndani yake.”


## Mark 6:15 (id: 741006015)

15Wengine wakasema, “Yeye ni Eliya.” Nao wengine wakasema, “Yeye ni nabii, kama mmojawapo wa wale manabii wa zamani.”


## Mark 6:16 (id: 741006016)

16Lakini Herode aliposikia habari hizi, akasema, “Huyo ni Yohana Mbatizaji, niliyemkata kichwa, amefufuliwa kutoka kwa wafu!”


## Mark 6:17 (id: 741006017)

17Kwa kuwa Herode alikuwa ameagiza kwamba Yohana Mbatizaji akamatwe, afungwe na kutiwa gerezani. Alifanya hivi kwa sababu ya Herodia, mke wa Filipo, ndugu yake, ambaye Herode alikuwa amemwoa.


## Mark 6:18 (id: 741006018)

18Yohana alikuwa amemwambia Herode, “Si halali kwako kuwa na mke wa ndugu yako.”


## Mark 6:19 (id: 741006019)

19Kwa hiyo Herodia alikuwa amemwekea Yohana kinyongo akataka kumuua. Lakini hakuweza,


## Mark 6:20 (id: 741006020)

20kwa sababu Herode alimwogopa Yohana akijua kwamba ni mtu mwenye haki na mtakatifu, hivyo akamlinda. Herode alifadhaika sana alipomsikia Yohana, lakini bado alipenda kumsikiliza.


## Mark 6:21 (id: 741006021)

21Mfalme Herode alifanya karamu kubwa wakati wa sikukuu ya kuzaliwa kwake. Akawaalika maafisa wake wakuu, majemadari wa jeshi na watu mashuhuri wa Galilaya. Hatimaye Herodia alipata wasaa aliokuwa akiutafuta.


## Mark 6:22 (id: 741006022)

22Binti yake Herodia alipoingia na kucheza, akamfurahisha Herode pamoja na wageni wake walioalikwa chakulani. Mfalme Herode akamwambia yule binti, “Niombe kitu chochote utakacho, nami nitakupa.”


## Mark 6:23 (id: 741006023)

23Tena akamwahidi kwa kiapo, akamwambia, “Chochote utakachoomba nitakupa, hata kama ni nusu ya ufalme wangu.”


## Mark 6:24 (id: 741006024)

24Yule binti akatoka nje, akaenda kumuuliza mama yake, “Niombe nini?” Mama yake akamjibu, “Omba kichwa cha Yohana Mbatizaji.”


## Mark 6:25 (id: 741006025)

25Yule binti akarudi haraka kwa mfalme, akamwambia, “Nataka unipe sasa hivi kichwa cha Yohana Mbatizaji kwenye sinia.”


## Mark 6:26 (id: 741006026)

26Mfalme akasikitika sana, lakini kwa sababu alikuwa ameapa viapo mbele ya wageni wake, hakutaka kumkatalia.


## Mark 6:27 (id: 741006027)

27Mara mfalme akatuma askari mmojawapo wa walinzi wake kukileta kichwa cha Yohana. Akaenda na kumkata Yohana kichwa humo gerezani,


## Mark 6:28 (id: 741006028)

28akakileta kichwa chake kwenye sinia na kumpa yule msichana, naye yule msichana akampa mama yake.


## Mark 6:29 (id: 741006029)

29Wanafunzi wa Yohana walipopata habari hizi, wakaja na kuuchukua mwili wake, wakauzika kaburini.


## Mark 6:30 (id: 741006030)

30Wale mitume wakakusanyika kwa Yesu na kumpa taarifa ya mambo yote waliyokuwa wamefanya na kufundisha.


## Mark 6:31 (id: 741006031)

31Basi kwa kuwa watu wengi mno walikuwa wakija na kutoka, hata wakawa hawana nafasi ya kula, Yesu akawaambia wanafunzi wake, “Twendeni peke yetu mahali pa faragha, mpate kupumzika.”


## Mark 6:32 (id: 741006032)

32Hivyo wakaondoka kwa mashua peke yao, wakaenda mahali pasipo na watu.


## Mark 6:33 (id: 741006033)

33Lakini watu wengi waliowaona wakiondoka, wakawatambua, nao wakaenda haraka kwa miguu kutoka miji yote, nao wakatangulia kufika.


## Mark 6:34 (id: 741006034)

34Yesu alipofika kando ya bahari, aliona makutano makubwa ya watu, akawahurumia kwa maana walikuwa kama kondoo wasiokuwa na mchungaji. Kwa hiyo akaanza kuwafundisha mambo mengi.


## Mark 6:35 (id: 741006035)

35Mchana ulipokuwa umeendelea sana, wanafunzi wake walienda kwake, wakamwambia, “Mahali hapa ni nyikani, nazo saa zimekwenda sana.


## Mark 6:36 (id: 741006036)

36Waage watu ili waende mashambani na vijijini jirani, wakajinunulie chakula.”


## Mark 6:37 (id: 741006037)

37Lakini Yesu akawajibu, “Ninyi wapeni chakula.” Wakamwambia, “Je, twende tukanunue mikate ya dinari 200 ili tuwape watu hawa wale?”


## Mark 6:38 (id: 741006038)

38Akawauliza, “Kuna mikate mingapi? Nendeni mkaangalie.” Walipokwisha kujua wakarudi, wakamwambia, “Kuna mikate mitano na samaki wawili.”


## Mark 6:39 (id: 741006039)

39Kisha Yesu akawaamuru wawaketishe watu makundi makundi kwenye majani,


## Mark 6:40 (id: 741006040)

40nao wakaketi kwenye makundi ya watu mia mia na wengine hamsini hamsini.


## Mark 6:41 (id: 741006041)

41Yesu akaichukua ile mikate mitano na wale samaki wawili, akainua macho yake akatazama mbinguni, akavibariki na kuimega ile mikate. Kisha akawapa wanafunzi wake ili wawagawie wale watu wote. Pia akawagawia wote wale samaki wawili.


## Mark 6:42 (id: 741006042)

42Watu wote wakala, wakashiba.


## Mark 6:43 (id: 741006043)

43Nao wanafunzi wake wakakusanya vipande vilivyosalia vya mikate na samaki, wakajaza vikapu kumi na viwili.


## Mark 6:44 (id: 741006044)

44Idadi ya wanaume waliokula walikuwa 5,000\.


## Mark 6:45 (id: 741006045)

45Mara Yesu akawaambia wanafunzi wake waingie kwenye mashua watangulie kwenda Bethsaida, wakati yeye alikuwa akiwaaga wale makutano.


## Mark 6:46 (id: 741006046)

46Baada ya kuwaaga wale watu, akaenda mlimani kuomba.


## Mark 6:47 (id: 741006047)

47Ilipofika jioni, ile mashua ilikuwa imefika katikati ya bahari, na Yesu alikuwa peke yake katika nchi kavu.


## Mark 6:48 (id: 741006048)

48Akawaona wanafunzi wake wanahangaika na kupiga makasia kwa nguvu, kwa sababu upepo ulikuwa wa mbisho. Wakati wa zamu ya nne ya usiku, Yesu akawaendea wanafunzi wake, akiwa anatembea juu ya maji. Alikuwa karibu kuwapita,


## Mark 6:49 (id: 741006049)

49lakini walipomwona akitembea juu ya maji, wakadhani ni mzimu. Wakapiga yowe,


## Mark 6:50 (id: 741006050)

50kwa sababu wote walipomwona waliogopa. Mara Yesu akasema nao, akawaambia, “Jipeni moyo! Ni mimi. Msiogope!”


## Mark 6:51 (id: 741006051)

51Akapanda ndani ya mashua nao, na ule upepo ukakoma! Wakashangaa kabisa,


## Mark 6:52 (id: 741006052)

52kwa kuwa walikuwa hawajaelewa kuhusu ile mikate. Mioyo yao ilikuwa migumu.


## Mark 6:53 (id: 741006053)

53Walipokwisha kuvuka, wakafika nchi ya Genesareti, wakatia nanga.


## Mark 6:54 (id: 741006054)

54Mara waliposhuka kutoka mashua yao, watu wakamtambua Yesu.


## Mark 6:55 (id: 741006055)

55Wakaenda katika vijiji vyote upesi, wakawabeba wagonjwa kwenye mikeka ili kuwapeleka mahali popote waliposikia kuwa Yesu yupo.


## Mark 6:56 (id: 741006056)

56Kila mahali Yesu alipokwenda, iwe vijijini, mijini au mashambani, watu waliwaweka wagonjwa wao masokoni. Wakamwomba awaruhusu hao wagonjwa waguse japo upindo wa vazi lake. Nao wote waliomgusa waliponywa.


## Mark 7:1 (id: 741007001)

1Mafarisayo na baadhi ya walimu wa sheria waliokuwa wametoka Yerusalemu wakakusanyika mbele ya Yesu.


## Mark 7:2 (id: 741007002)

2Wakawaona baadhi ya wanafunzi wake wakila chakula kwa mikono iliyo najisi, yaani, bila kunawa kama ilivyotakiwa na sheria ya dini ya Wayahudi.


## Mark 7:3 (id: 741007003)

3(Kwa kuwa Mafarisayo na Wayahudi wote hawali chakula pasipo kunawa kwa kufuata desturi za wazee wao.


## Mark 7:4 (id: 741007004)

4Wanapotoka sokoni hawawezi kula pasipo kunawa. Pia kuna desturi nyingine nyingi wanazofuata kama vile jinsi ya kuosha vikombe, vyungu na vyombo vya shaba.)


## Mark 7:5 (id: 741007005)

5Kwa hiyo wale Mafarisayo na walimu wa sheria wakamuuliza Yesu, “Mbona wanafunzi wako hawafuati desturi za wazee, na badala yake wanakula kwa mikono najisi?”


## Mark 7:6 (id: 741007006)

6Yesu akawajibu, “Nabii Isaya alisema ukweli alipotabiri juu yenu, ninyi wanafiki. Kama ilivyoandikwa: “ ‘Watu hawa huniheshimu kwa midomo yao, lakini mioyo yao iko mbali nami.


## Mark 7:7 (id: 741007007)

7Huniabudu bure, nayo mafundisho yao ni maagizo ya wanadamu tu.’


## Mark 7:8 (id: 741007008)

8Ninyi mmeziacha amri za Mungu na kushika desturi za watu.”


## Mark 7:9 (id: 741007009)

9Naye akawaambia, “Ninyi mnayo njia nzuri ya kukataa amri za Mungu ili mpate kuyashika mapokeo yenu!


## Mark 7:10 (id: 741007010)

10Kwa mfano, Mose alisema, ‘Waheshimu baba yako na mama yako,’ na, ‘Yeyote amtukanaye baba yake au mama yake, na auawe.’


## Mark 7:11 (id: 741007011)

11Lakini ninyi mwafundisha kwamba mtu akimwambia baba yake au mama yake, ‘Kile ambacho ningeweza kukusaidia ni Korbani’ (yaani kimewekwa wakfu kwa Mungu),


## Mark 7:12 (id: 741007012)

12basi hawajibiki tena kumsaidia baba yake au mama yake.


## Mark 7:13 (id: 741007013)

13Kwa njia hiyo ninyi mnabatilisha neno la Mungu kwa mapokeo yenu mliyojiwekea. Nanyi mnafanya mambo mengi ya aina hiyo.”


## Mark 7:14 (id: 741007014)

14Yesu akaita tena ule umati wa watu, akawaambia, “Nisikilizeni, kila mmoja wenu na mwelewe jambo hili.


## Mark 7:15 (id: 741007015)

15Hakuna kitu kinachomwingia mtu kimtiacho unajisi, lakini kile kimtokacho ndicho kimtiacho unajisi. \[


## Mark 7:16 (id: 741007016)

16Kama mtu yeyote ana masikio ya kusikia na asikie.]”


## Mark 7:17 (id: 741007017)

17Akiisha kuuacha ule umati wa watu na kuingia ndani, wanafunzi wake wakamuuliza maana ya mfano ule.


## Mark 7:18 (id: 741007018)

18Akawajibu, “Je, hata nanyi hamwelewi? Je, hamfahamu kwamba kitu kimwingiacho mtu hakimtii unajisi?


## Mark 7:19 (id: 741007019)

19Mtu akila kitu hakiingii moyoni mwake bali tumboni, na baadaye hutolewa nje ya mwili wake.” (Kwa kusema hivi, Yesu alivihalalisha vyakula vyote kuwa ni “safi.”)


## Mark 7:20 (id: 741007020)

20Akaendelea kusema, “Kile kimtokacho mtu ndicho kimtiacho unajisi.


## Mark 7:21 (id: 741007021)

21Kwa maana kutoka ndani ya moyo wa mtu hutoka mawazo mabaya, uasherati, wizi, uuaji, uzinzi,


## Mark 7:22 (id: 741007022)

22tamaa mbaya, uovu, udanganyifu, ufisadi, wivu, matukano, kiburi na upumbavu.


## Mark 7:23 (id: 741007023)

23Maovu haya yote hutoka ndani ya mtu, nayo ndiyo yamtiayo mtu unajisi.”


## Mark 7:24 (id: 741007024)

24Ndipo Yesu akaondoka hapo akaenda sehemu za Tiro. Akaingia katika nyumba moja, naye hakutaka mtu yeyote ajue kwamba yuko humo. Lakini hakuweza kujificha.


## Mark 7:25 (id: 741007025)

25Mara mwanamke mmoja, ambaye binti yake mdogo alikuwa na pepo mchafu, akaja na kumpigia magoti miguuni pake.


## Mark 7:26 (id: 741007026)

26Basi huyo mwanamke alikuwa Myunani, aliyezaliwa Foinike ya Siria. Akamsihi Yesu amtoe binti yake huyo pepo mchafu.


## Mark 7:27 (id: 741007027)

27Yesu akamwambia, “Waache watoto washibe kwanza, kwa maana si vyema kuchukua chakula cha watoto na kuwatupia mbwa.”


## Mark 7:28 (id: 741007028)

28Lakini yule mwanamke akamjibu, “Bwana, hata mbwa walio chini ya meza hula makombo ya chakula cha watoto.”


## Mark 7:29 (id: 741007029)

29Ndipo Yesu akamjibu, “Kwa sababu ya jibu lako, nenda zako nyumbani; yule pepo mchafu amemtoka binti yako.”


## Mark 7:30 (id: 741007030)

30Akaenda zake nyumbani akamkuta binti yake amelala kitandani, yule pepo mchafu akiwa amemtoka.


## Mark 7:31 (id: 741007031)

31Kisha Yesu akaondoka sehemu za Tiro, akapita katikati ya Sidoni, hadi Bahari ya Galilaya na kuingia eneo la Dekapoli.


## Mark 7:32 (id: 741007032)

32Huko, watu wakamletea Yesu mtu mmoja kiziwi, ambaye pia alikuwa na kigugumizi, wakamwomba aweke mkono wake juu ya huyo mtu na amponye.


## Mark 7:33 (id: 741007033)

33Baadaye Yesu akampeleka yule kiziwi kando mbali na watu, Yesu akatia vidole vyake masikioni mwa yule mtu. Kisha akatema mate na kuugusa ulimi wa yule mtu.


## Mark 7:34 (id: 741007034)

34Ndipo Yesu akatazama mbinguni, akavuta hewa ndani kwa nguvu akamwambia, “Efatha!” (yaani, “Funguka!”)


## Mark 7:35 (id: 741007035)

35Mara masikio yake yakafunguka na ulimi wake ukaachiliwa, akaanza kuongea sawasawa.


## Mark 7:36 (id: 741007036)

36Yesu akawaamuru wasimwambie mtu yeyote habari hizi. Lakini kadiri alivyowazuia, ndivyo walivyozidi kutangaza kwa bidii.


## Mark 7:37 (id: 741007037)

37Walistaajabu mno. Wakasema, “Amefanya mambo yote vizuri mno! Amewawezesha viziwi wasikie na bubu waseme!”


## Mark 8:1 (id: 741008001)

1Katika siku hizo, umati mkubwa wa watu ulikusanyika tena. Kwa kuwa walikuwa hawana chakula, Yesu akawaita wanafunzi wake akawaambia,


## Mark 8:2 (id: 741008002)

2“Ninauhurumia huu umati wa watu, kwa sababu sasa wamekuwa nami kwa muda wa siku tatu na hawana chakula.


## Mark 8:3 (id: 741008003)

3Nikiwaaga waende nyumbani bila kula, watazimia njiani kwa sababu baadhi yao wametoka mbali.”


## Mark 8:4 (id: 741008004)

4Wanafunzi wake wakamjibu, “Lakini hapa nyikani tutapata wapi mikate ya kutosha kuwalisha?”


## Mark 8:5 (id: 741008005)

5Yesu akawauliza, “Mna mikate mingapi?” Wakajibu, “Tuna mikate saba.”


## Mark 8:6 (id: 741008006)

6Akawaambia watu waketi chini. Akiisha kuichukua mikate saba na kushukuru, akaimega na kuwapa wanafunzi wake ili wawagawie watu. Wanafunzi wake wakafanya hivyo.


## Mark 8:7 (id: 741008007)

7Walikuwa pia na visamaki vichache, Yesu akavibariki, akawaamuru wanafunzi wake wawagawie watu.


## Mark 8:8 (id: 741008008)

8Wale watu walikula na kutosheka. Baadaye wanafunzi wakakusanya vipande vilivyosalia, wakajaza vikapu saba.


## Mark 8:9 (id: 741008009)

9Watu waliokula walikuwa wapata 4,000\. Akiisha kuwaaga,


## Mark 8:10 (id: 741008010)

10aliingia kwenye mashua pamoja na wanafunzi wake, akaenda sehemu za Dalmanutha.


## Mark 8:11 (id: 741008011)

11Mafarisayo wakaja, wakaanza kumhoji Yesu. Ili kumtega, wakamwomba awaonyeshe ishara kutoka mbinguni.


## Mark 8:12 (id: 741008012)

12Akahuzunika moyoni, akawaambia, “Kwa nini kizazi hiki kinataka ishara? Amin nawaambieni, hakitapewa ishara yoyote.”


## Mark 8:13 (id: 741008013)

13Kisha akawaacha, akarudi kwenye mashua, akavuka hadi ngʼambo.


## Mark 8:14 (id: 741008014)

14Wanafunzi walikuwa wamesahau kuchukua mikate ya kutosha. Walikuwa na mkate mmoja tu kwenye mashua.


## Mark 8:15 (id: 741008015)

15Yesu akawaonya: “Jihadharini na chachu ya Mafarisayo na ya Herode.”


## Mark 8:16 (id: 741008016)

16Wakajadiliana wao kwa wao, na kusema, “Anasema hivi kwa sababu hatukuleta mikate.”


## Mark 8:17 (id: 741008017)

17Yesu, akifahamu majadiliano yao, akawauliza: “Mbona mnajadiliana kuhusu kutokuwa na mikate? Je, bado hamtambui wala hamwelewi? Je, mbona mioyo yenu ni migumu kiasi hicho?


## Mark 8:18 (id: 741008018)

18Je, mna macho lakini mnashindwa kuona, na mna masikio lakini mnashindwa kusikia? Je, hamkumbuki?


## Mark 8:19 (id: 741008019)

19Nilipoimega ile mikate mitano kuwalisha watu 5,000, mlikusanya vikapu vingapi vilivyojaa vya masazo?” Wakamjibu, “Kumi na viwili.”


## Mark 8:20 (id: 741008020)

20“Je, nilipoimega ile mikate saba kuwalisha watu 4,000, mlikusanya vikapu vingapi vilivyojaa vya masazo?” Wakamjibu, “Saba.”


## Mark 8:21 (id: 741008021)

21Ndipo akawauliza, “Je, bado hamwelewi?”


## Mark 8:22 (id: 741008022)

22Wakafika Bethsaida na baadhi ya watu wakamleta mtu mmoja kipofu wakamsihi Yesu amguse.


## Mark 8:23 (id: 741008023)

23Yesu akamshika mkono huyo kipofu akampeleka nje ya kijiji. Baada ya kuyatemea mate macho ya yule kipofu na kumwekea mikono, Yesu akamuuliza, “Unaona chochote?”


## Mark 8:24 (id: 741008024)

24Yule kipofu akaangalia, akasema, “Ninaona watu, wanaonekana kama miti inayotembea.”


## Mark 8:25 (id: 741008025)

25Yesu akamwekea tena mikono machoni. Kisha macho yake yakafunguka, kuona kwake kukarejea naye akaona kila kitu dhahiri.


## Mark 8:26 (id: 741008026)

26Yesu akamuaga aende nyumbani kwake, akimwambia, “Hata kijijini usiingie.”


## Mark 8:27 (id: 741008027)

27Yesu na wanafunzi wake wakaondoka kwenda katika vijiji vya Kaisaria\-Filipi. Walipokuwa njiani, Yesu akawauliza, “Watu husema mimi ni nani?”


## Mark 8:28 (id: 741008028)

28Wakamjibu, “Baadhi husema wewe ni Yohana Mbatizaji, wengine husema ni Eliya, na bado wengine husema wewe ni mmojawapo wa manabii.”


## Mark 8:29 (id: 741008029)

29Akawauliza, “Je, ninyi mnasema mimi ni nani?” Petro akajibu, “Wewe ndiwe Kristo.”


## Mark 8:30 (id: 741008030)

30Yesu akawaonya wasimwambie mtu yeyote habari zake.


## Mark 8:31 (id: 741008031)

31Ndipo akaanza kuwafundisha wanafunzi wake kuwa Mwana wa Adamu lazima atapata mateso mengi na kukataliwa na wazee, viongozi wa makuhani, na walimu wa sheria, na kwamba itampasa auawe lakini baada ya siku tatu afufuke.


## Mark 8:32 (id: 741008032)

32Aliyasema haya waziwazi, ndipo Petro akamchukua kando na akaanza kumkemea.


## Mark 8:33 (id: 741008033)

33Lakini Yesu alipogeuka na kuwaangalia wanafunzi wake, akamkemea Petro. Akasema, “Rudi nyuma yangu, Shetani! Moyo wako hauwazi yaliyo ya Mungu, bali ya wanadamu.”


## Mark 8:34 (id: 741008034)

34Ndipo akauita ule umati wa watu pamoja na wanafunzi wake, akasema, “Mtu yeyote akitaka kunifuata, ni lazima ajikane mwenyewe, auchukue msalaba wake, anifuate.


## Mark 8:35 (id: 741008035)

35Kwa maana yeyote anayetaka kuyaokoa maisha yake atayapoteza, lakini yeyote atakayeyapoteza maisha yake kwa ajili yangu na kwa ajili ya Injili atayaokoa.


## Mark 8:36 (id: 741008036)

36Je, itamfaidi nini mtu kuupata ulimwengu wote, lakini akayapoteza maisha yake?


## Mark 8:37 (id: 741008037)

37Au mtu atatoa nini badala ya nafsi yake?


## Mark 8:38 (id: 741008038)

38Mtu yeyote akinionea aibu mimi na maneno yangu katika kizazi hiki cha uzinzi na dhambi, Mwana wa Adamu naye atamwonea aibu wakati atakapokuja katika utukufu wa Baba yake pamoja na malaika watakatifu.”


## Mark 9:1 (id: 741009001)

1Yesu akaendelea kuwaambia, “Amin, nawaambia, kuna watu waliosimama hapa ambao hawataonja mauti kabla ya kuuona Ufalme wa Mungu ukija kwa nguvu.”


## Mark 9:2 (id: 741009002)

2Baada ya siku sita, Yesu akawachukua Petro, Yakobo na Yohana, akawapeleka juu ya mlima mrefu, mahali walipokuwa faraghani. Huko, Yesu akageuka sura mbele yao.


## Mark 9:3 (id: 741009003)

3Mavazi yake yakawa na weupe wa kuzima macho, meupe kuliko ambavyo mtu yeyote duniani angaliweza kuyangʼarisha.


## Mark 9:4 (id: 741009004)

4Mose na Eliya wakawatokea, wakawa wanazungumza na Yesu.


## Mark 9:5 (id: 741009005)

5Petro akamwambia Yesu, “Rabi, ni vyema sisi tukae hapa. Turuhusu tujenge vibanda vitatu: kimoja chako, kingine cha Mose na kingine cha Eliya.”


## Mark 9:6 (id: 741009006)

6Petro hakujua aseme nini kwa maana yeye na wenzake walikuwa wameogopa sana.


## Mark 9:7 (id: 741009007)

7Ndipo pakatokea wingu, likawafunika, nayo sauti kutoka lile wingu ikasema, “Huyu ni Mwanangu mpendwa. Msikieni yeye.”


## Mark 9:8 (id: 741009008)

8Mara walipotazama huku na huku, hawakuona tena mtu mwingine yeyote pamoja nao isipokuwa Yesu.


## Mark 9:9 (id: 741009009)

9Walipokuwa wakishuka kutoka mlimani, Yesu akawakataza wasimwambie mtu yeyote mambo waliyoona, mpaka Mwana wa Adamu atakapokuwa amefufuka kutoka kwa wafu.


## Mark 9:10 (id: 741009010)

10Wakalihifadhi jambo hilo wao wenyewe, lakini wakawa wanajiuliza, “Huku kufufuka kwa wafu maana yake nini?”


## Mark 9:11 (id: 741009011)

11Wakamuuliza, “Kwa nini walimu wa sheria husema kwamba ni lazima Eliya aje kwanza?”


## Mark 9:12 (id: 741009012)

12Yesu akawajibu, “Ni kweli, Eliya yuaja kwanza ili kutengeneza mambo yote. Mbona basi imeandikwa kwamba Mwana wa Adamu ni lazima ateseke sana na kudharauliwa?


## Mark 9:13 (id: 741009013)

13Lakini ninawaambia, Eliya amekwisha kuja, nao wakamtendea walivyopenda, kama ilivyoandikwa kumhusu yeye.”


## Mark 9:14 (id: 741009014)

14Walipowafikia wale wanafunzi wengine, wakawakuta wamezungukwa na umati mkubwa wa watu na baadhi ya walimu wa sheria wakibishana nao.


## Mark 9:15 (id: 741009015)

15Mara wale watu walipomwona Yesu, wakastaajabu sana, wakamkimbilia ili kumsalimu.


## Mark 9:16 (id: 741009016)

16Akawauliza wanafunzi wake, “Mnabishana nao kuhusu nini?”


## Mark 9:17 (id: 741009017)

17Mtu mmoja miongoni mwa ule umati wa watu akajibu, “Mwalimu, nilimleta kwako mwanangu ambaye ana pepo mchafu anayemfanya asiweze kuongea.


## Mark 9:18 (id: 741009018)

18Kila mara huyo pepo mchafu ampagaapo mwanangu, humwangusha chini na kumfanya atokwe povu mdomoni na kusaga meno, kisha mwili wake hukauka. Niliwaomba wanafunzi wako wamtoe huyo pepo mchafu, lakini hawakuweza.”


## Mark 9:19 (id: 741009019)

19Yesu akawaambia, “Enyi kizazi kisicho na imani! Nitakuwa pamoja nanyi mpaka lini? Nitawavumilia mpaka lini? Mleteni mvulana kwangu.”


## Mark 9:20 (id: 741009020)

20Nao wakamleta yule mvulana. Yule pepo mchafu alipomwona Yesu, mara akamtia yule mvulana kifafa, akaanguka, akagaagaa chini huku akitokwa na povu kinywani.


## Mark 9:21 (id: 741009021)

21Yesu akamuuliza baba yake, “Mwanao amekuwa katika hali hii tangu lini?” Akamjibu, “Tangu utoto wake.


## Mark 9:22 (id: 741009022)

22Mara kwa mara huyo pepo mchafu amekuwa akimwangusha kwenye moto au kwenye maji ili kumwangamiza. Lakini kama unaweza kufanya jambo lolote, tafadhali tuhurumie utusaidie.”


## Mark 9:23 (id: 741009023)

23Yesu akamwambia, “Kama ukiweza kuamini, yote yawezekana kwake yeye aaminiye.”


## Mark 9:24 (id: 741009024)

24Mara baba yake yule mvulana akapiga kelele akisema, “Ninaamini. Nisaidie kutokuamini kwangu!”


## Mark 9:25 (id: 741009025)

25Yesu alipoona kwamba umati wa watu unakusanyika pamoja mbio, akamkemea yule pepo mchafu, akimwambia, “Wewe pepo bubu na kiziwi, nakuamuru umtoke, wala usimwingie tena!”


## Mark 9:26 (id: 741009026)

26Yule pepo mchafu akiisha kupiga kelele, akamtia kifafa kwa nguvu, na akamtoka. Yule mvulana alikuwa kama maiti, hivyo watu wengi wakasema, “Amekufa.”


## Mark 9:27 (id: 741009027)

27Lakini Yesu akamshika mkono, akamwinua, naye akasimama.


## Mark 9:28 (id: 741009028)

28Baada ya Yesu kuingia ndani ya nyumba, wanafunzi wake wakamuuliza wakiwa peke yao, “Mbona sisi hatukuweza kumtoa huyo pepo mchafu?”


## Mark 9:29 (id: 741009029)

29Yesu akawajibu, “Hali hii haiwezi kutoka isipokuwa kwa kuomba na kufunga.”


## Mark 9:30 (id: 741009030)

30Wakaondoka huko, wakapitia Galilaya. Yesu hakutaka mtu yeyote afahamu mahali walipo,


## Mark 9:31 (id: 741009031)

31kwa maana alikuwa anawafundisha wanafunzi wake. Akawaambia, “Mwana wa Adamu atasalitiwa na kutiwa mikononi mwa watu. Nao watamuua, lakini siku tatu baada ya kuuawa atafufuka.”


## Mark 9:32 (id: 741009032)

32Lakini wao hawakuelewa kile alimaanisha, nao waliogopa kumuuliza maana yake.


## Mark 9:33 (id: 741009033)

33Basi wakafika Kapernaumu na baada ya kuingia nyumbani akawauliza, “Mlikuwa mnabishana nini kule njiani?”


## Mark 9:34 (id: 741009034)

34Lakini hawakumjibu, kwa sababu njiani walikuwa wakibishana kuhusu nani miongoni mwao alikuwa mkuu zaidi ya wote.


## Mark 9:35 (id: 741009035)

35Akaketi chini, akawaita wote kumi na wawili, akawaambia: “Kama mtu yeyote akitaka kuwa wa kwanza, hana budi kuwa wa mwisho na mtumishi wa wote.”


## Mark 9:36 (id: 741009036)

36Kisha akamchukua mtoto mdogo, akamsimamisha katikati yao. Akamkumbatia, akawaambia,


## Mark 9:37 (id: 741009037)

37“Mtu yeyote amkaribishaye mmoja wa hawa watoto wadogo kwa Jina langu, anikaribisha mimi. Naye anikaribishaye mimi, amkaribisha Baba yangu aliyenituma.”


## Mark 9:38 (id: 741009038)

38Yohana akamwambia, “Mwalimu, tumemwona mtu akitoa pepo wachafu kwa jina lako, nasi tukamkataza, kwa sababu yeye si mmoja wetu.”


## Mark 9:39 (id: 741009039)

39Yesu akasema, “Msimkataze, kwa kuwa hakuna yeyote atendaye miujiza kwa Jina langu ambaye baada ya kitambo kidogo aweza kunena lolote baya dhidi yangu.


## Mark 9:40 (id: 741009040)

40Kwa maana yeyote asiye kinyume chetu, yuko upande wetu.


## Mark 9:41 (id: 741009041)

41Amin, nawaambia, yeyote awapaye ninyi kikombe cha maji kwa Jina langu kwa sababu ninyi ni mali ya Kristo, hakika hataikosa thawabu yake.”


## Mark 9:42 (id: 741009042)

42“Kama mtu yeyote akimsababisha mmojawapo wa wadogo hawa wanaoniamini kutenda dhambi, ingekuwa bora kwake afungiwe jiwe kubwa la kusagia shingoni mwake, na kutoswa baharini.


## Mark 9:43 (id: 741009043)

43Kama mkono wako ukikusababisha kutenda dhambi, ukate. Ni afadhali kwako kuingia katika uzima ukiwa na mkono mmoja, kuliko kuwa na mikono miwili lakini ukaingia jehanamu, mahali ambako moto hauzimiki. \[


## Mark 9:44 (id: 741009044)

44Mahali ambako funza wake hawafi wala moto wake hauzimiki.]


## Mark 9:45 (id: 741009045)

45Kama mguu wako ukikusababisha kutenda dhambi, ukate. Ni afadhali kwako kuingia katika uzima ukiwa kiwete, kuliko kuwa na miguu miwili lakini ukaingia jehanamu. \[


## Mark 9:46 (id: 741009046)

46Mahali ambako funza wake hawafi wala moto hauzimiki.]


## Mark 9:47 (id: 741009047)

47Nalo jicho lako likikusababisha kutenda dhambi, lingʼoe. Ni afadhali kwako kuingia katika Ufalme wa Mungu ukiwa na jicho moja, kuliko kuwa na macho mawili lakini ukatupwa jehanamu,


## Mark 9:48 (id: 741009048)

48mahali ambako “ ‘funza wake hawafi, wala moto wake hauzimiki.’


## Mark 9:49 (id: 741009049)

49Kila mmoja atatiwa chumvi kwa moto.


## Mark 9:50 (id: 741009050)

50“Chumvi ni nzuri, lakini ikipoteza ladha yake utaifanyaje ili iweze kukolea tena? Mwe na chumvi ndani yenu, mkaishi kwa amani, kila mmoja na mwenzake.”


## Mark 10:1 (id: 741010001)

1Yesu akaondoka huko, akavuka Mto Yordani, akaenda sehemu za Uyahudi. Umati mkubwa wa watu ukaenda kwake tena, naye kama ilivyokuwa desturi yake, akawafundisha.


## Mark 10:2 (id: 741010002)

2Baadhi ya Mafarisayo wakaja ili kumjaribu kwa kumuuliza, “Je, ni halali mtu kumwacha mke wake?”


## Mark 10:3 (id: 741010003)

3Yesu akawajibu, “Je, Mose aliwaamuru nini?”


## Mark 10:4 (id: 741010004)

4Wakajibu, “Mose aliruhusu kwamba mume anaweza kumwandikia mkewe hati ya talaka na kumwacha.”


## Mark 10:5 (id: 741010005)

5Yesu akawaambia, “Mose aliwaandikia sheria hiyo kwa sababu ya ugumu wa mioyo yenu.


## Mark 10:6 (id: 741010006)

6Lakini tangu mwanzo wa uumbaji, ‘Mungu aliwaumba mwanaume na mwanamke.


## Mark 10:7 (id: 741010007)

7Kwa sababu hii mwanaume atamwacha baba yake na mama yake na kuambatana na mkewe, na hao wawili watakuwa mwili mmoja.’


## Mark 10:8 (id: 741010008)

8Kwa hiyo hawatakuwa wawili tena, bali mwili mmoja.


## Mark 10:9 (id: 741010009)

9Basi, alichokiunganisha Mungu, mwanadamu asikitenganishe.”


## Mark 10:10 (id: 741010010)

10Walipokuwa tena ndani ya nyumba, wanafunzi wake wakamuuliza kuhusu jambo hili.


## Mark 10:11 (id: 741010011)

11Akawajibu, “Mtu yeyote amwachaye mkewe na kuoa mke mwingine, anazini naye.


## Mark 10:12 (id: 741010012)

12Naye mwanamke amwachaye mumewe na kuolewa na mume mwingine, anazini.”


## Mark 10:13 (id: 741010013)

13Watu walikuwa wakimletea Yesu watoto wadogo ili awaguse, lakini wanafunzi wake wakawakemea.


## Mark 10:14 (id: 741010014)

14Yesu alipoona yaliyokuwa yakitukia, akachukizwa. Akawaambia wanafunzi wake, “Waacheni watoto wadogo waje kwangu, wala msiwazuie, kwa maana Ufalme wa Mungu ni wa wale walio kama hawa.


## Mark 10:15 (id: 741010015)

15Amin, nawaambia, mtu yeyote asiyeupokea Ufalme wa Mungu kama mtoto mdogo, hatauingia kamwe.”


## Mark 10:16 (id: 741010016)

16Akawachukua watoto mikononi mwake, akawakumbatia, akaweka mikono yake juu yao, akawabariki.


## Mark 10:17 (id: 741010017)

17Yesu alipokuwa anaondoka, mtu mmoja akamkimbilia, akapiga magoti mbele yake, akamuuliza, “Mwalimu mwema, nifanye nini ili niurithi uzima wa milele?”


## Mark 10:18 (id: 741010018)

18Yesu akamwambia, “Mbona unaniita mwema? Hakuna yeyote aliye mwema ila Mungu peke yake.


## Mark 10:19 (id: 741010019)

19Unazijua amri: ‘Usiue, usizini, usiibe, usishuhudie uongo, usidanganye, waheshimu baba yako na mama yako.’ ”


## Mark 10:20 (id: 741010020)

20Akamjibu, “Mwalimu, amri hizi zote nimezishika tangu nikiwa mtoto.”


## Mark 10:21 (id: 741010021)

21Yesu akamtazama na kumpenda, akamwambia, “Umepungukiwa na kitu kimoja. Nenda ukauze kila kitu ulicho nacho uwape maskini hizo fedha, nawe utakuwa na hazina mbinguni. Kisha njoo, unifuate.”


## Mark 10:22 (id: 741010022)

22Yule mtu aliposikia hayo, akasikitika sana. Akaondoka kwa huzuni kwa sababu alikuwa na mali nyingi.


## Mark 10:23 (id: 741010023)

23Yesu akatazama pande zote, akawaambia wanafunzi wake, “Itakuwa vigumu sana kwa wenye mali kuingia katika Ufalme wa Mungu!”


## Mark 10:24 (id: 741010024)

24Wanafunzi wake wakashangazwa sana na maneno hayo. Lakini Yesu akawaambia tena, “Wanangu, tazama jinsi ilivyo vigumu kwa wale wanaotumainia mali kuingia katika Ufalme wa Mungu.


## Mark 10:25 (id: 741010025)

25Ni rahisi zaidi kwa ngamia kupita kwenye tundu la sindano kuliko mtu tajiri kuingia katika Ufalme wa Mungu.”


## Mark 10:26 (id: 741010026)

26Wanafunzi wake wakashangaa sana. Wakaulizana wao kwa wao, “Ni nani basi awezaye kuokoka?”


## Mark 10:27 (id: 741010027)

27Yesu akawatazama, akawaambia, “Kwa mwanadamu jambo hili haliwezekani, lakini kwa Mungu sivyo. Mambo yote yanawezekana kwa Mungu.”


## Mark 10:28 (id: 741010028)

28Ndipo Petro akamjibu, “Tazama, tumeacha kila kitu na kukufuata wewe!”


## Mark 10:29 (id: 741010029)

29Yesu akasema, “Amin, nawaambia, hakuna mtu yeyote aliyeacha nyumba, ndugu wa kiume au wa kike, au mama au baba, au watoto au mashamba kwa ajili yangu na kwa ajili ya Injili,


## Mark 10:30 (id: 741010030)

30ambaye hatalipwa mara mia katika ulimwengu huu: nyumba, ndugu wa kiume na wa kike, mama na baba na watoto, mashamba pamoja na mateso, kisha uzima wa milele katika ulimwengu ujao.


## Mark 10:31 (id: 741010031)

31Lakini wengi walio wa kwanza watakuwa wa mwisho, na wa mwisho watakuwa wa kwanza.”


## Mark 10:32 (id: 741010032)

32Walikuwa njiani wakipanda kwenda Yerusalemu, na Yesu alikuwa ametangulia. Wanafunzi wake walishangaa, nao watu waliowafuata walijawa na hofu. Yesu akawachukua tena wale wanafunzi wake kumi na wawili kando na kuwaambia yatakayompata.


## Mark 10:33 (id: 741010033)

33Akasema, “Tunapanda kwenda Yerusalemu, na Mwana wa Adamu atasalitiwa kwa viongozi wa makuhani na walimu wa sheria. Wao watamhukumu kifo na kumtia mikononi mwa watu wa Mataifa,


## Mark 10:34 (id: 741010034)

34ambao watamdhihaki na kumtemea mate, watampiga na kumuua. Siku tatu baadaye atafufuka.”


## Mark 10:35 (id: 741010035)

35Kisha Yakobo na Yohana, wana wa Zebedayo, wakaja kwake na kumwambia, “Mwalimu, tunataka utufanyie lolote tutakalokuomba.”


## Mark 10:36 (id: 741010036)

36Naye akawaambia, “Je, mwataka niwafanyie jambo gani?”


## Mark 10:37 (id: 741010037)

37Wakamwambia, “Tupe kukaa mmoja upande wako wa kuume na mwingine upande wako wa kushoto katika utukufu wako.”


## Mark 10:38 (id: 741010038)

38Lakini Yesu akawaambia, “Ninyi hamjui mnaloliomba. Je, mnaweza kukinywea kikombe ninyweacho mimi, au kubatizwa ubatizo nibatizwao mimi?”


## Mark 10:39 (id: 741010039)

39Wakajibu, “Tunaweza.” Kisha Yesu akawaambia, “Kikombe nikinyweacho mtakinywea na ubatizo nibatizwao mtabatizwa,


## Mark 10:40 (id: 741010040)

40lakini kuketi mkono wangu wa kuume au wa kushoto si juu yangu mimi kuwapa. Nafasi hizi ni kwa ajili ya wale walioandaliwa.”


## Mark 10:41 (id: 741010041)

41Wale wanafunzi wengine kumi waliposikia hayo, wakaanza kuwakasirikia Yakobo na Yohana.


## Mark 10:42 (id: 741010042)

42Lakini Yesu akawaita wote pamoja na kuwaambia, “Mnafahamu kuwa wale wanaodhaniwa kuwa watawala wa watu wa Mataifa huwatawala watu kwa nguvu, nao wenye vyeo huonyesha mamlaka yao.


## Mark 10:43 (id: 741010043)

43Lakini isiwe hivyo kwenu. Badala yake, yeyote anayetaka kuwa mkuu miongoni mwenu hana budi kuwa mtumishi wenu,


## Mark 10:44 (id: 741010044)

44na yeyote anayetaka kuwa wa kwanza, hana budi kuwa mtumwa wa wote.


## Mark 10:45 (id: 741010045)

45Kwa kuwa hata Mwana wa Adamu hakuja ili kutumikiwa, bali kutumika na kuutoa uhai wake uwe fidia kwa ajili ya wengi.”


## Mark 10:46 (id: 741010046)

46Kisha wakafika Yeriko. Yesu alipokuwa akiondoka mjini na wanafunzi wake pamoja na umati mkubwa wa watu, kipofu mmoja, jina lake Bartimayo, mwana wa Timayo, alikuwa ameketi kando ya njia akiomba msaada.


## Mark 10:47 (id: 741010047)

47Aliposikia kuwa ni Yesu wa Nazareti aliyekuwa anapita, akaanza kupaza sauti akisema, “Yesu, Mwana wa Daudi, nihurumie!”


## Mark 10:48 (id: 741010048)

48Watu wengi wakamkemea, wakamwambia akae kimya, lakini yeye akazidi kupaza sauti, akisema, “Mwana wa Daudi, nihurumie!”


## Mark 10:49 (id: 741010049)

49Yesu akasimama na kusema, “Mwiteni.” Hivyo wakamwita yule mtu kipofu, wakamwambia, “Jipe moyo! Inuka, anakuita.”


## Mark 10:50 (id: 741010050)

50Akiwa analivua lile joho lake, alisimama na kumwendea Yesu.


## Mark 10:51 (id: 741010051)

51Yesu akamuuliza, “Unataka nikufanyie nini?” Yule kipofu akajibu, “Mwalimu, nataka kuona.”


## Mark 10:52 (id: 741010052)

52Yesu akamwambia, “Nenda zako, imani yako imekuponya.” Mara akapata kuona, akamfuata Yesu njiani.


## Mark 11:1 (id: 741011001)

1Walipokaribia Yerusalemu, wakafika Bethfage na Bethania katika Mlima wa Mizeituni. Yesu akawatuma wawili wa wanafunzi wake,


## Mark 11:2 (id: 741011002)

2akawaambia, “Nendeni katika kijiji kilichoko mbele yenu. Na hapo mtakapoingia kijijini, mtamkuta mwana\-punda amefungwa hapo, ambaye hajapandwa na mtu bado. Mfungueni, mkamlete hapa.


## Mark 11:3 (id: 741011003)

3Kama mtu yeyote akiwauliza, ‘Mbona mnamfungua?’ Mwambieni, ‘Bwana anamhitaji, na atamrudisha hapa baada ya muda mfupi.’ ”


## Mark 11:4 (id: 741011004)

4Wakaenda, wakamkuta mwana\-punda amefungwa kando ya barabara, karibu na mlango wa nyumba.


## Mark 11:5 (id: 741011005)

5Walipokuwa wanamfungua, watu waliokuwa wamesimama karibu wakawauliza, “Mna maana gani mnapomfungua huyo mwana\-punda?”


## Mark 11:6 (id: 741011006)

6Wakawajibu kama vile Yesu alivyokuwa amewaagiza, nao wale watu wakawaruhusu.


## Mark 11:7 (id: 741011007)

7Kisha wakamleta huyo mwana\-punda kwa Yesu na kutandika mavazi yao juu yake, naye akampanda.


## Mark 11:8 (id: 741011008)

8Watu wengi wakatandaza mavazi yao barabarani, na wengine wakatandaza matawi waliyokuwa wamekata mashambani.


## Mark 11:9 (id: 741011009)

9Kisha wale waliokuwa wametangulia mbele na wale waliokuwa wakifuata nyuma wakapaza sauti, wakisema, “Hosana!” “Amebarikiwa yeye ajaye kwa Jina la Bwana!”


## Mark 11:10 (id: 741011010)

10“Umebarikiwa Ufalme unaokuja wa baba yetu Daudi!” “Hosana kwake yeye aliye juu!”


## Mark 11:11 (id: 741011011)

11Yesu akaingia Yerusalemu na kwenda Hekaluni. Akaangalia kila kitu kilichokuwamo, lakini kwa kuwa ilishakuwa jioni, akaenda zake Bethania pamoja na wale kumi na wawili.


## Mark 11:12 (id: 741011012)

12Kesho yake walipokuwa wakitoka Bethania, Yesu alikuwa na njaa.


## Mark 11:13 (id: 741011013)

13Akauona mtini kwa mbali, naye akaenda ili aone kama ulikuwa na matunda. Alipoufikia, akakuta una majani tu, kwa kuwa hayakuwa majira ya tini.


## Mark 11:14 (id: 741011014)

14Akauambia ule mti, “Tangu leo mtu yeyote asile kamwe matunda kutoka kwako.” Wanafunzi wake walimsikia akisema hayo.


## Mark 11:15 (id: 741011015)

15Walipofika Yerusalemu, Yesu akaingia katika eneo la Hekalu, akaanza kuwafukuza wale waliokuwa wakinunua na kuuza humo ndani. Akazipindua meza za wale waliokuwa wakibadilisha fedha, na pia viti vya wale waliokuwa wakiuza njiwa,


## Mark 11:16 (id: 741011016)

16wala hakumruhusu mtu yeyote kuchukua bidhaa kupitia ukumbi wa Hekalu.


## Mark 11:17 (id: 741011017)

17Naye alipokuwa akiwafundisha, akasema, “Je, haikuandikwa kuwa: “ ‘Nyumba yangu itaitwa nyumba ya sala kwa mataifa yote’? Lakini ninyi mmeifanya kuwa ‘pango la wanyangʼanyi.’ ”


## Mark 11:18 (id: 741011018)

18Viongozi wa makuhani na walimu wa sheria wakapata habari hizi, nao wakaanza kutafuta njia ya kumuua, kwa kuwa walikuwa wakimwogopa, kwa sababu umati wote ulikuwa unashangazwa na mafundisho yake.


## Mark 11:19 (id: 741011019)

19Ilipofika jioni, Yesu na wanafunzi wake wakatoka nje ya mji.


## Mark 11:20 (id: 741011020)

20Asubuhi yake walipokuwa wakipita, wakauona ule mtini umenyauka kutoka juu hadi kwenye mizizi yake.


## Mark 11:21 (id: 741011021)

21Petro akakumbuka na kumwambia Yesu, “Rabi, tazama! Ule mtini ulioulaani umenyauka!”


## Mark 11:22 (id: 741011022)

22Yesu akawajibu, “Mwaminini Mungu.


## Mark 11:23 (id: 741011023)

23Amin, nawaambia, mtu yeyote atakayeuambia mlima huu, ‘Ngʼoka ukatupwe baharini,’ wala asione shaka moyoni mwake, bali aamini kwamba hayo asemayo yametukia, atatimiziwa.


## Mark 11:24 (id: 741011024)

24Kwa sababu hiyo nawaambia, yoyote mtakayoyaomba mkisali, aminini ya kwamba mmeyapokea, nayo yatakuwa yenu.


## Mark 11:25 (id: 741011025)

25Nanyi kila msimamapo kusali, sameheni mkiwa na neno na mtu, ili naye Baba yenu aliye mbinguni awasamehe ninyi makosa yenu. \[


## Mark 11:26 (id: 741011026)

26Lakini kama ninyi msiposamehe, wala Baba yenu aliye mbinguni hatawasamehe ninyi makosa yenu.]”


## Mark 11:27 (id: 741011027)

27Wakafika tena Yerusalemu, na Yesu alipokuwa akitembea Hekaluni, viongozi wa makuhani, walimu wa sheria pamoja na wazee wa watu wakamjia.


## Mark 11:28 (id: 741011028)

28Wakamuuliza, “Unafanya mambo haya kwa mamlaka gani? Na ni nani aliyekupa mamlaka ya kufanya hayo?”


## Mark 11:29 (id: 741011029)

29Yesu akawajibu, “Nitawauliza swali moja. Nijibuni, nami nitawaambia ni kwa mamlaka gani ninafanya mambo haya.


## Mark 11:30 (id: 741011030)

30Niambieni, je, ubatizo wa Yohana ulitoka mbinguni au kwa wanadamu?”


## Mark 11:31 (id: 741011031)

31Wakahojiana wao kwa wao, wakisema, “Kama tukisema, ‘Ulitoka mbinguni,’ atatuuliza, ‘Mbona hamkumwamini?’


## Mark 11:32 (id: 741011032)

32Lakini tukisema, ‘Ulitoka kwa wanadamu,’…” (Waliwaogopa watu, kwa sababu kila mtu aliamini kwamba Yohana alikuwa nabii wa kweli.)


## Mark 11:33 (id: 741011033)

33Kwa hiyo wakamjibu Yesu, “Hatujui.” Naye Yesu akawaambia, “Wala mimi sitawaambia ni kwa mamlaka gani ninatenda mambo haya.”


## Mark 12:1 (id: 741012001)

1Yesu akaanza kusema nao kwa mifano, akawaambia: “Mtu mmoja alipanda shamba la mizabibu. Akajenga ukuta kulizunguka, akachimba shimo ndani yake kwa ajili ya shinikizo la kusindika divai, na akajenga mnara wa ulinzi. Kisha akalikodisha shamba hilo la mizabibu kwa wakulima fulani, kisha akasafiri kwenda nchi nyingine.


## Mark 12:2 (id: 741012002)

2Wakati wa mavuno ulipofika, mwenye shamba akamtuma mtumishi wake kwa hao wapangaji ili kuchukua sehemu yake ya mavuno ya shamba la mizabibu kutoka kwa hao wapangaji.


## Mark 12:3 (id: 741012003)

3Lakini wale wakulima walimkamata yule mtumishi, wakampiga, wakamfukuza mikono mitupu.


## Mark 12:4 (id: 741012004)

4Kisha yule mwenye shamba akamtuma mtumishi mwingine kwao; nao wale wakulima wakampiga kichwani na kumfanyia mambo ya aibu.


## Mark 12:5 (id: 741012005)

5Kisha akamtuma mtumishi mwingine, naye huyo wakamuua. Akawatuma wengine wengi; baadhi yao wakawapiga, na wengine wakawaua.


## Mark 12:6 (id: 741012006)

6“Mwenye shamba alikuwa bado na mmoja wa kumtuma, mwanawe aliyempenda. Hatimaye akamtuma akisema, ‘Watamheshimu mwanangu.’


## Mark 12:7 (id: 741012007)

7“Lakini wale wapangaji wakasemezana pamoja, ‘Huyu ndiye mrithi. Njooni tumuue, nao urithi utakuwa wetu.’


## Mark 12:8 (id: 741012008)

8Hivyo wakamchukua na kumuua, wakamtupa nje ya lile shamba la mizabibu.


## Mark 12:9 (id: 741012009)

9“Sasa basi yule mwenye shamba atafanya nini? Atakuja na kuwaua hao wapangaji, kisha atawapa wapangaji wengine hilo shamba la mizabibu.


## Mark 12:10 (id: 741012010)

10Je, hamjasoma Andiko hili: “ ‘Jiwe walilolikataa waashi limekuwa jiwe kuu la pembeni;


## Mark 12:11 (id: 741012011)

11Bwana ndiye alitenda jambo hili, nalo ni ajabu machoni petu’?”


## Mark 12:12 (id: 741012012)

12Walipotambua kuwa amesema mfano huo kwa ajili yao, wakataka kumkamata, lakini wakaogopa ule umati wa watu. Wakamwacha, wakaondoka, wakaenda zao.


## Mark 12:13 (id: 741012013)

13Baadaye wakawatuma baadhi ya Mafarisayo na Maherode ili kwenda kumtega Yesu katika yale anayosema.


## Mark 12:14 (id: 741012014)

14Wakamjia, wakamwambia, “Mwalimu, tunajua kwamba wewe ni mtu mwadilifu. Wewe huyumbishwi na wanadamu, kwa kuwa huna upendeleo. Lakini wewe huifundisha njia ya Mungu katika kweli. Je, ni halali kulipa kodi kwa Kaisari, au la?


## Mark 12:15 (id: 741012015)

15Je, tulipe kodi au tusilipe?” Lakini Yesu alijua unafiki wao. Akawauliza “Mbona mnajaribu kunitega? Nileteeni hiyo dinari niione.”


## Mark 12:16 (id: 741012016)

16Wakamletea hiyo sarafu. Naye akawauliza, “Sura hii ni ya nani? Na maandishi haya ni ya nani?” Wakamjibu, “Ni vya Kaisari.”


## Mark 12:17 (id: 741012017)

17Ndipo Yesu akawaambia, “Mpeni Kaisari kilicho cha Kaisari, naye Mungu mpeni kilicho cha Mungu.” Nao wakamstaajabia sana.


## Mark 12:18 (id: 741012018)

18Kisha Masadukayo, wale wasemao kuwa hakuna ufufuo wa wafu, wakamjia Yesu,


## Mark 12:19 (id: 741012019)

19wakasema, “Mwalimu, Mose alituandikia kuwa kama ndugu wa mtu akifa na kumwacha mkewe bila mtoto, basi huyo mtu inampasa amwoe huyo mjane ili amzalie ndugu yake watoto.


## Mark 12:20 (id: 741012020)

20Basi palikuwepo ndugu saba. Yule wa kwanza akaoa mke, naye akafa pasipo kuwa na mtoto yeyote.


## Mark 12:21 (id: 741012021)

21Wa pili akamwoa yule mjane, lakini naye akafa bila kuacha mtoto yeyote. Ikawa vivyo hivyo kwa yule wa tatu.


## Mark 12:22 (id: 741012022)

22Hakuna hata mmojawapo wa hao ndugu wote saba aliyeacha mtoto. Hatimaye yule mwanamke naye akafa.


## Mark 12:23 (id: 741012023)

23Kwa hiyo wakati wa ufufuo, yeye atakuwa mke wa nani, maana aliolewa na ndugu wote saba?”


## Mark 12:24 (id: 741012024)

24Yesu akawajibu, “Je, hampotoki kwa sababu hamfahamu Maandiko wala uweza wa Mungu?


## Mark 12:25 (id: 741012025)

25Wafu watakapofufuka, hawataoa wala kuolewa, bali watakuwa kama malaika wa mbinguni.


## Mark 12:26 (id: 741012026)

26Basi kuhusu wafu kufufuliwa, je hamjasoma katika Kitabu cha Mose jinsi Mungu alivyosema na Mose kutoka kile kichaka akisema, ‘Mimi ni Mungu wa Abrahamu, na Mungu wa Isaki, na Mungu wa Yakobo?’


## Mark 12:27 (id: 741012027)

27Yeye si Mungu wa wafu, bali ni Mungu wa walio hai. Kwa hiyo mmekosea kabisa.”


## Mark 12:28 (id: 741012028)

28Mwalimu mmoja wa sheria akaja, akawasikia wakijadiliana. Akiona kwamba Yesu amewajibu vyema, naye akamuuliza, “Katika amri zote, ni ipi iliyo kuu?”


## Mark 12:29 (id: 741012029)

29Yesu akajibu, “Amri iliyo kuu ndiyo hii: ‘Sikia ee Israeli. Bwana Mungu wetu, Bwana ndiye mmoja.


## Mark 12:30 (id: 741012030)

30Mpende Bwana Mungu wako kwa moyo wako wote, kwa roho yako yote, kwa akili zako zote, na kwa nguvu zako zote.’


## Mark 12:31 (id: 741012031)

31Ya pili ndiyo hii: ‘Mpende jirani yako kama nafsi yako.’ Hakuna amri nyingine iliyo kuu kuliko hizi.”


## Mark 12:32 (id: 741012032)

32Yule mwalimu wa sheria akamwambia Yesu, “Mwalimu, umejibu vyema kwamba Mungu ni mmoja, wala hakuna mwingine ila yeye.


## Mark 12:33 (id: 741012033)

33Kumpenda Mungu kwa moyo wote na kwa akili zote na kwa nguvu zote, na kumpenda jirani kama mtu anavyojipenda mwenyewe ni bora zaidi kuliko kutoa sadaka za kuteketezwa na dhabihu zote.”


## Mark 12:34 (id: 741012034)

34Yesu alipoona kwamba amejibu kwa busara, akamwambia, “Wewe hauko mbali na Ufalme wa Mungu.” Tangu wakati huo, hakuna mtu yeyote aliyethubutu kumuuliza maswali tena.


## Mark 12:35 (id: 741012035)

35Yesu alipokuwa akifundisha Hekaluni, akauliza, “Imekuwaje walimu wa sheria wanasema kwamba Kristo ni Mwana wa Daudi?


## Mark 12:36 (id: 741012036)

36Kwa maana Daudi mwenyewe, akinena kwa kuongozwa na Roho Mtakatifu, alisema: “ ‘Bwana alimwambia Bwana wangu: “Keti mkono wangu wa kuume, hadi nitakapowaweka adui zako chini ya miguu yako.” ’


## Mark 12:37 (id: 741012037)

37Kwa hiyo Daudi mwenyewe anamwita ‘Bwana.’ Awezaje basi yeye kuwa mwanawe?” Ule umati wote wa watu wakamsikiliza kwa furaha.


## Mark 12:38 (id: 741012038)

38Alipokuwa akifundisha, Yesu alisema, “Jihadharini na walimu wa sheria. Wao hupenda kutembea wakiwa wamevaa mavazi marefu, na kusalimiwa kwa heshima masokoni.


## Mark 12:39 (id: 741012039)

39Pia wao hupenda kukaa kwenye viti vya mbele katika masinagogi, na kupewa nafasi za heshima katika karamu.


## Mark 12:40 (id: 741012040)

40Wao hula nyumba za wajane, na ili waonekane kuwa wema wanasali sala ndefu. Watu kama hawa watapata hukumu iliyo kuu sana.”


## Mark 12:41 (id: 741012041)

41Kisha Yesu akaketi mkabala na sehemu ambapo sadaka zilikuwa zinawekwa na kuangalia umati wa watu wakiweka fedha zao kwenye sanduku la hazina ya Hekalu. Matajiri wengi wakaweka kiasi kikubwa cha fedha.


## Mark 12:42 (id: 741012042)

42Lakini mjane mmoja maskini akaja na kuweka sarafu mbili ndogo za shaba zenye thamani ya senti mbili.


## Mark 12:43 (id: 741012043)

43Yesu akawaita wanafunzi wake, akawaambia, “Amin, nawaambia, huyu mjane maskini ameweka katika sanduku la hazina zaidi ya watu wengine wote.


## Mark 12:44 (id: 741012044)

44Wengine wote wametoa kutokana na ziada ya mali zao. Lakini huyu mjane ametoa kutokana na umaskini wake, akaweka kila kitu alichokuwa nacho, hata kile alichohitaji ili kuishi.”


## Mark 13:1 (id: 741013001)

1Yesu alipokuwa akitoka Hekaluni, mmojawapo wa wanafunzi wake akamwambia, “Mwalimu! Tazama jinsi mawe haya yalivyo makubwa, na majengo haya yalivyo mazuri!”


## Mark 13:2 (id: 741013002)

2Ndipo Yesu akajibu akasema, “Je, unayaona majengo haya yalivyo makubwa? Hakuna hata jiwe moja litakalobaki juu ya jingine, bali yote yatabomolewa.”


## Mark 13:3 (id: 741013003)

3Yesu alipokuwa ameketi kwenye Mlima wa Mizeituni mkabala na Hekalu, Petro, Yakobo, Yohana na Andrea wakamuuliza faraghani,


## Mark 13:4 (id: 741013004)

4“Tafadhali tuambie, mambo haya yatatukia lini? Nayo dalili ya kuwa hayo yote yanakaribia kutimia itakuwa gani?”


## Mark 13:5 (id: 741013005)

5Yesu akawaambia: “Jihadharini mtu yeyote asiwadanganye.


## Mark 13:6 (id: 741013006)

6Wengi watakuja kwa Jina langu wakidai, ‘Mimi ndiye,’ nao watawadanganya wengi.


## Mark 13:7 (id: 741013007)

7Msikiapo habari za vita na uvumi wa vita, msiwe na hofu. Mambo haya hayana budi kutukia, lakini ule mwisho bado.


## Mark 13:8 (id: 741013008)

8Taifa litainuka dhidi ya taifa na ufalme dhidi ya ufalme. Kutakuwa na mitetemeko sehemu mbalimbali na njaa. Haya yatakuwa ndio mwanzo wa utungu.


## Mark 13:9 (id: 741013009)

9“Lakini ninyi jihadharini. Kwa maana watawapeleka katika mabaraza yao na kupigwa mijeledi katika masinagogi. Mtashtakiwa mbele ya watawala na wafalme kwa ajili yangu, ili kuwa ushuhuda kwao.


## Mark 13:10 (id: 741013010)

10Nayo habari njema lazima ihubiriwe kwanza kwa mataifa yote kabla ule mwisho haujawadia.


## Mark 13:11 (id: 741013011)

11Mtakapokamatwa na kushtakiwa, msisumbuke awali kuhusu mtakalosema. Semeni tu lolote mtakalopewa wakati huo, kwa kuwa si ninyi mtakaokuwa mkinena, bali ni Roho Mtakatifu.


## Mark 13:12 (id: 741013012)

12“Ndugu atamsaliti ndugu yake ili auawe, naye baba atamsaliti mtoto wake. Watoto nao wataasi dhidi ya wazazi wao na kusababisha wauawe.


## Mark 13:13 (id: 741013013)

13Watu wote watawachukia kwa ajili ya Jina langu. Lakini yule atakayevumilia hadi mwisho ataokolewa.


## Mark 13:14 (id: 741013014)

14“Mtakapoona ‘chukizo la uharibifu’ limesimama mahali pasipolipasa (asomaye na afahamu), basi wale walioko Uyahudi wakimbilie milimani.


## Mark 13:15 (id: 741013015)

15Yeyote aliye juu ya dari ya nyumba asishuke au kuingia ndani ili kuchukua chochote.


## Mark 13:16 (id: 741013016)

16Aliye shambani asirudi nyumbani kuchukua vazi lake.


## Mark 13:17 (id: 741013017)

17Ole wao wenye mimba na wale wanaonyonyesha watoto siku hizo!


## Mark 13:18 (id: 741013018)

18Ombeni mambo haya yasitokee wakati wa baridi.


## Mark 13:19 (id: 741013019)

19Kwa maana siku hizo zitakuwa za dhiki kuu ambayo haijapata kuwako tangu mwanzo, hapo Mungu alipoumba ulimwengu, mpaka leo, na wala haitakuwako tena kamwe.


## Mark 13:20 (id: 741013020)

20Kama Bwana asingelifupisha siku hizo, kamwe asingeliokoka mtu yeyote. Lakini kwa ajili ya wateule, wale aliowachagua, amezifupisha siku hizo.


## Mark 13:21 (id: 741013021)

21Wakati huo mtu yeyote akiwaambia, ‘Tazama, Kristo huyu hapa!’ au, ‘Tazama, yuko kule,’ msisadiki.


## Mark 13:22 (id: 741013022)

22Kwa maana watatokea makristo wa uongo na manabii wa uongo, nao watafanya ishara na maajabu ili kuwapotosha, ikiwezekana, hata wale wateule.


## Mark 13:23 (id: 741013023)

23Hivyo jihadharini. Nimekwisha kuwaambia mambo haya yote mapema kabla hayajatukia.


## Mark 13:24 (id: 741013024)

24“Lakini katika siku hizo, baada ya hiyo dhiki, “ ‘jua litatiwa giza nao mwezi hautatoa nuru yake;


## Mark 13:25 (id: 741013025)

25nazo nyota zitaanguka kutoka angani, na nguvu za anga zitatikisika.’


## Mark 13:26 (id: 741013026)

26“Ndipo watu wote watakapomwona Mwana wa Adamu akija mawinguni kwa nguvu nyingi na utukufu.


## Mark 13:27 (id: 741013027)

27Naye atawatuma malaika wake wawakusanye wateule wake kutoka pande zote nne za dunia, kutoka miisho ya dunia hadi miisho ya mbingu.


## Mark 13:28 (id: 741013028)

28“Basi jifunzeni somo hili kutokana na mtini: Matawi yake yanapoanza kuchipua na kutoa majani, mnatambua kwamba wakati wa kiangazi umekaribia.


## Mark 13:29 (id: 741013029)

29Vivyo hivyo, myaonapo mambo haya yakitukia, mnatambua kwamba wakati u karibu, hata malangoni.


## Mark 13:30 (id: 741013030)

30Amin, nawaambia, kizazi hiki hakitapita hadi mambo haya yote yawe yametimia.


## Mark 13:31 (id: 741013031)

31Mbingu na nchi zitapita, lakini maneno yangu hayatapita kamwe.


## Mark 13:32 (id: 741013032)

32“Kwa habari ya siku ile na saa hakuna yeyote ajuaye, hata malaika walio mbinguni wala Mwana, ila Baba peke yake.


## Mark 13:33 (id: 741013033)

33Jihadharini! Kesheni! Kwa maana hamjui wakati ule utakapowadia.


## Mark 13:34 (id: 741013034)

34Ni kama mtu anayesafiri. Anaiacha nyumba yake na kuwaachia watumishi wake kuiangalia, kila mtu na kazi yake, kisha akamwamuru yule bawabu aliye mlangoni akeshe.


## Mark 13:35 (id: 741013035)

35“Basi kesheni kwa sababu hamjui ni lini mwenye nyumba atakaporudi: iwapo ni jioni, au ni usiku wa manane, au alfajiri awikapo jogoo, au mapambazuko.


## Mark 13:36 (id: 741013036)

36Kama akija ghafula, asije akawakuta mmelala.


## Mark 13:37 (id: 741013037)

37Lile ninalowaambia ninyi, nawaambia watu wote: ‘Kesheni!’ ”


## Mark 14:1 (id: 741014001)

1Zilikuwa zimebaki siku mbili tu kabla ya Sikukuu ya Pasaka, na Sikukuu ya Mikate Isiyotiwa Chachu. Viongozi wa makuhani na walimu wa sheria walikuwa wakitafuta njia ya kumkamata Yesu kwa hila na kumuua.


## Mark 14:2 (id: 741014002)

2Lakini walisema, “Tusilifanye jambo hili wakati wa Sikukuu, maana watu wanaweza wakafanya ghasia.”


## Mark 14:3 (id: 741014003)

3Yesu alikuwa Bethania nyumbani kwa Simoni aliyekuwa na ukoma. Wakati alipokuwa ameketi mezani akila chakula cha jioni, mwanamke mmoja aliingia akiwa na chupa ya marhamu yenye manukato ya nardo safi ya thamani kubwa. Akaivunja hiyo chupa, akamiminia hayo manukato kichwani mwa Yesu.


## Mark 14:4 (id: 741014004)

4Baadhi ya watu waliokuwepo pale walikuwa wakisemezana wao kwa wao, “Upotevu huu wote ni wa nini?


## Mark 14:5 (id: 741014005)

5Mafuta haya yangeweza kuuzwa kwa zaidi ya dinari 300, na fedha hizo wakapewa maskini.” Wakamkemea vikali huyo mwanamke.


## Mark 14:6 (id: 741014006)

6Lakini Yesu akawaambia, “Mbona mnamsumbua huyu mwanamke? Mwacheni! Yeye amenitendea jambo zuri sana.


## Mark 14:7 (id: 741014007)

7Maskini mtakuwa nao siku zote na mnaweza kuwasaidia wakati wowote mnaotaka. Lakini mimi hamtakuwa nami siku zote.


## Mark 14:8 (id: 741014008)

8Huyu mwanamke amenitendea lile aliloweza. Ameumiminia mwili wangu manukato ili kuniandaa kwa maziko yangu.


## Mark 14:9 (id: 741014009)

9Amin, nawaambia, mahali popote ulimwenguni ambapo Injili itahubiriwa, jambo hili alilolitenda huyu mwanamke litatajwa pia kwa ukumbusho wake.”


## Mark 14:10 (id: 741014010)

10Kisha Yuda Iskariote, mmoja wa wale wanafunzi kumi na wawili, akaenda kwa viongozi wa makuhani ili kumsaliti Yesu kwao.


## Mark 14:11 (id: 741014011)

11Walifurahi sana kusikia jambo hili na wakaahidi kumpa fedha. Hivyo yeye akawa anatafuta wakati uliofaa wa kumsaliti.


## Mark 14:12 (id: 741014012)

12Siku ya kwanza ya Sikukuu ya Mikate Isiyotiwa Chachu, siku ambayo kwa desturi mwana\-kondoo wa Pasaka huchinjwa, wanafunzi wa Yesu wakamuuliza, “Unataka twende wapi ili tukuandalie mahali pa kula Pasaka?”


## Mark 14:13 (id: 741014013)

13Basi akawatuma wawili miongoni mwa wanafunzi wake, akawaambia, “Nendeni mjini. Huko mtakutana na mwanaume amebeba mtungi wa maji. Mfuateni.


## Mark 14:14 (id: 741014014)

14Mwambieni mwenye nyumba ile atakayoingia, ‘Mwalimu anauliza: Kiko wapi chumba changu cha wageni, ambamo mimi na wanafunzi wangu tutakula Pasaka?’


## Mark 14:15 (id: 741014015)

15Atawaonyesha chumba kikubwa ghorofani, kilichopambwa tena kilicho tayari. Tuandalieni humo.”


## Mark 14:16 (id: 741014016)

16Wale wanafunzi wakaondoka na kwenda mjini, nao wakakuta kila kitu kama Yesu alivyowaambia. Hivyo wakaiandaa Pasaka.


## Mark 14:17 (id: 741014017)

17Ilipofika jioni, Yesu akaja pamoja na wale wanafunzi wake kumi na wawili.


## Mark 14:18 (id: 741014018)

18Walipoketi mezani wakila, Yesu akawaambia, “Amin, nawaambia, mmoja wenu atanisaliti, mmoja anayekula pamoja nami.”


## Mark 14:19 (id: 741014019)

19Wakaanza kuhuzunika na kumuuliza mmoja baada ya mwingine, “Je, ni mimi Bwana?”


## Mark 14:20 (id: 741014020)

20Akawajibu, “Ni mmoja miongoni mwenu ninyi kumi na wawili, yule anayechovya mkate kwenye bakuli pamoja nami.


## Mark 14:21 (id: 741014021)

21Mwana wa Adamu anaenda zake kama vile alivyoandikiwa. Lakini ole wake mtu yule amsalitiye Mwana wa Adamu! Ingekuwa heri kwake mtu huyo kama hangezaliwa.”


## Mark 14:22 (id: 741014022)

22Walipokuwa wanakula, Yesu akachukua mkate, akashukuru, akaumega na kuwapa wanafunzi wake, akisema, “Twaeni mle; huu ndio mwili wangu.”


## Mark 14:23 (id: 741014023)

23Kisha akakitwaa kikombe, akashukuru, akawapa, nao wote wakanywa kutoka humo.


## Mark 14:24 (id: 741014024)

24Akawaambia, “Hii ndiyo damu yangu ya agano, imwagikayo kwa ajili ya wengi.


## Mark 14:25 (id: 741014025)

25Amin, nawaambia, sitakunywa tena katika uzao wa mzabibu, hadi siku ile nitakapounywa mpya katika Ufalme wa Mungu.”


## Mark 14:26 (id: 741014026)

26Walipokwisha kuimba wimbo, wakatoka wakaenda Mlima wa Mizeituni.


## Mark 14:27 (id: 741014027)

27Yesu akawaambia, “Ninyi nyote mtaniacha, kwa maana imeandikwa: “ ‘Nitampiga mchungaji, nao kondoo watatawanyika.’


## Mark 14:28 (id: 741014028)

28Lakini baada ya kufufuka kwangu, nitawatangulia kwenda Galilaya.”


## Mark 14:29 (id: 741014029)

29Petro akasema, “Hata kama wengine wote watakuacha, mimi sitakuacha.”


## Mark 14:30 (id: 741014030)

30Yesu akamwambia, “Amin, nakuambia; leo, usiku huu, kabla jogoo hajawika mara mbili, wewe mwenyewe utanikana mara tatu.”


## Mark 14:31 (id: 741014031)

31Lakini Petro akasisitiza zaidi, “Hata kama itabidi kufa pamoja nawe, sitakukana kamwe.” Nao wale wengine wote wakasema vivyo hivyo.


## Mark 14:32 (id: 741014032)

32Wakaenda mahali paitwapo Gethsemane. Yesu akawaambia wanafunzi wake, “Kaeni hapa, nami niende nikaombe.”


## Mark 14:33 (id: 741014033)

33Kisha akawachukua pamoja naye Petro, Yakobo na Yohana. Akaanza kuhuzunika sana na kutaabika.


## Mark 14:34 (id: 741014034)

34Akawaambia, “Moyo wangu umejawa na huzuni kiasi cha kufa. Kaeni hapa na mkeshe.”


## Mark 14:35 (id: 741014035)

35Akaenda mbele kidogo, akaanguka kifudifudi, akaomba kwamba kama ingewezekana saa hiyo ya mateso imwondokee.


## Mark 14:36 (id: 741014036)

36Akasema, “Abba, Baba, mambo yote yawezekana kwako. Niondolee kikombe hiki. Lakini si kama nipendavyo mimi, bali vile upendavyo wewe.”


## Mark 14:37 (id: 741014037)

37Akarudi kwa wanafunzi wake, akawakuta wamelala. Akamwambia Petro, “Simoni, umelala? Je, hukuweza kukesha hata kwa saa moja?


## Mark 14:38 (id: 741014038)

38Kesheni na mwombe, msije mkaingia majaribuni. Roho iko radhi, lakini mwili ni mdhaifu.”


## Mark 14:39 (id: 741014039)

39Akaenda tena kuomba, akisema maneno yale yale.


## Mark 14:40 (id: 741014040)

40Aliporudi, akawakuta tena wamelala kwa sababu macho yao yalikuwa mazito. Nao hawakujua la kumwambia.


## Mark 14:41 (id: 741014041)

41Akaja mara ya tatu, akawaambia, “Bado mmelala na kupumzika? Imetosha! Saa imewadia. Tazameni, Mwana wa Adamu anasalitiwa na kutiwa mikononi mwa wenye dhambi.


## Mark 14:42 (id: 741014042)

42Inukeni, twende zetu! Tazameni, msaliti wangu yuaja!”


## Mark 14:43 (id: 741014043)

43Yesu alipokuwa bado anazungumza, Yuda, mmoja wa wale wanafunzi Kumi na Wawili, akatokea. Alikuwa amefuatana na umati wa watu wenye panga na marungu, waliokuwa wametumwa na viongozi wa makuhani, walimu wa sheria, na wazee.


## Mark 14:44 (id: 741014044)

44Basi msaliti alikuwa amewapa hao watu ishara, kwamba: “Yule nitakayembusu ndiye. Mkamateni, mkamchukue chini ya ulinzi.”


## Mark 14:45 (id: 741014045)

45Mara Yuda akamjia Yesu na kusema, “Rabi.” Akambusu.


## Mark 14:46 (id: 741014046)

46Wale watu wakamkamata Yesu, wakamweka chini ya ulinzi.


## Mark 14:47 (id: 741014047)

47Ndipo mmoja wa wale waliokuwa wamesimama karibu aliuchomoa upanga wake na kumpiga mtumishi wa kuhani mkuu, akamkata sikio.


## Mark 14:48 (id: 741014048)

48Kisha Yesu akawaambia, “Mmekuja na panga na marungu kunikamata kana kwamba mimi ni mnyangʼanyi?


## Mark 14:49 (id: 741014049)

49Siku kwa siku nilikuwa pamoja nanyi nikifundisha Hekaluni, wala hamkunikamata. Lakini Maandiko sharti yatimie.”


## Mark 14:50 (id: 741014050)

50Ndipo wanafunzi wake wote wakamwacha, wakakimbia.


## Mark 14:51 (id: 741014051)

51Kijana mmoja, ambaye hakuwa amevaa kitu isipokuwa alijitanda nguo ya kitani, alikuwa akimfuata Yesu. Walipomkamata,


## Mark 14:52 (id: 741014052)

52alikimbia uchi, akaliacha vazi lake.


## Mark 14:53 (id: 741014053)

53Wakampeleka Yesu kwa kuhani mkuu, nao viongozi wa makuhani wote, na wazee na walimu wa sheria wote wakakusanyika pamoja.


## Mark 14:54 (id: 741014054)

54Petro akamfuata kwa mbali, hadi uani kwa kuhani mkuu. Huko akaketi pamoja na walinzi, akiota moto.


## Mark 14:55 (id: 741014055)

55Viongozi wa makuhani na Baraza la Wayahudi lote wakatafuta ushahidi dhidi ya Yesu ili wapate kumuua. Lakini hawakupata jambo lolote.


## Mark 14:56 (id: 741014056)

56Wengi walitoa ushahidi wa uongo dhidi yake, lakini maelezo yao hayakukubaliana.


## Mark 14:57 (id: 741014057)

57Ndipo wengine wakasimama wakatoa ushahidi wa uongo dhidi yake, wakisema:


## Mark 14:58 (id: 741014058)

58“Sisi tulimsikia akisema, ‘Mimi nitalibomoa Hekalu hili lililojengwa na wanadamu, na katika siku tatu nitajenga jingine ambalo halikujengwa na wanadamu.’ ”


## Mark 14:59 (id: 741014059)

59Lakini hata hivyo, ushahidi wao haukukubaliana.


## Mark 14:60 (id: 741014060)

60Basi kuhani mkuu akasimama mbele yao, akamuuliza Yesu, “Je, wewe hutajibu? Ni ushahidi gani hawa watu wanauleta dhidi yako?”


## Mark 14:61 (id: 741014061)

61Lakini Yesu akakaa kimya, hakusema neno lolote. Kuhani mkuu akamuuliza tena, “Je, wewe ndiwe Kristo, Mwana wa Mungu Aliyebarikiwa?”


## Mark 14:62 (id: 741014062)

62Yesu akajibu, “Mimi ndimi. Nanyi mtamwona Mwana wa Adamu akiwa ameketi mkono wa kuume wa Mwenye Nguvu, na akija juu ya mawingu ya mbinguni.”


## Mark 14:63 (id: 741014063)

63Kuhani mkuu akararua mavazi yake, akasema, “Tuna haja gani tena ya mashahidi zaidi?


## Mark 14:64 (id: 741014064)

64Ninyi mmesikia hayo makufuru. Uamuzi wenu ni gani?” Wote wakamhukumu kwamba anastahili kifo.


## Mark 14:65 (id: 741014065)

65Kisha baadhi ya watu wakaanza kumtemea mate; wakamfunga kitambaa machoni, wakampiga kwa ngumi na kumwambia, “Tabiri!” Walinzi wakamchukua na kumpiga makofi.


## Mark 14:66 (id: 741014066)

66Petro alipokuwa bado yuko chini kwenye ua wa jumba la kifalme, tazama akaja mmoja wa watumishi wa kike wa kuhani mkuu.


## Mark 14:67 (id: 741014067)

67Alipomwona Petro akiota moto, akamtazama sana, akamwambia, “Wewe pia ulikuwa pamoja na Yesu, Mnazareti.”


## Mark 14:68 (id: 741014068)

68Lakini Petro akakana, akasema, “Sijui wala sielewi unalosema.” Naye akaondoka kuelekea kwenye njia ya kuingilia.


## Mark 14:69 (id: 741014069)

69Yule mtumishi wa kike alipomwona mahali pale, akawaambia tena wale waliokuwa wamesimama hapo, “Huyu mtu ni mmoja wao.”


## Mark 14:70 (id: 741014070)

70Lakini Petro akakana tena. Baada ya muda kidogo wale waliokuwa wamesimama hapo karibu na Petro wakamwambia, “Hakika wewe ni mmoja wao, kwa maana wewe pia ni Mgalilaya!”


## Mark 14:71 (id: 741014071)

71Petro akaanza kujilaani na kuwaapia, “Mimi simjui huyu mtu mnayesema habari zake!”


## Mark 14:72 (id: 741014072)

72Papo hapo jogoo akawika mara ya pili. Ndipo Petro akakumbuka lile neno Yesu alikuwa amemwambia: “Kabla jogoo hajawika mara mbili, utanikana mara tatu.” Akavunjika moyo, akalia sana.


## Mark 15:1 (id: 741015001)

1Asubuhi na mapema, viongozi wa makuhani, pamoja na wazee, walimu wa sheria na Baraza lote, wakafikia uamuzi. Wakamfunga Yesu, wakamchukua na kumkabidhi kwa Pilato.


## Mark 15:2 (id: 741015002)

2Pilato akamuuliza, “Je, wewe ndiye Mfalme wa Wayahudi?” Yesu akajibu, “Wewe umesema.”


## Mark 15:3 (id: 741015003)

3Viongozi wa makuhani wakamshtaki kwa mambo mengi.


## Mark 15:4 (id: 741015004)

4Pilato akamuuliza tena, “Je, huna la kujibu? Tazama ni mashtaka mangapi wanayaleta juu yako.”


## Mark 15:5 (id: 741015005)

5Lakini Yesu hakujibu lolote, hivyo Pilato akashangaa.


## Mark 15:6 (id: 741015006)

6Ilikuwa desturi wakati wa Sikukuu ya Pasaka kumfungulia mfungwa yeyote ambaye watu wangemtaka.


## Mark 15:7 (id: 741015007)

7Wakati huo, mtu aliyeitwa Baraba alikuwa amefungwa gerezani pamoja na waasi wengine waliokuwa wametekeleza uuaji wakati wa maasi.


## Mark 15:8 (id: 741015008)

8Ule umati wa watu ukamjia Pilato na kumwomba awafanyie kama ilivyokuwa desturi yake.


## Mark 15:9 (id: 741015009)

9Pilato akawauliza, “Mnataka niwafungulie huyu Mfalme wa Wayahudi?”


## Mark 15:10 (id: 741015010)

10Kwa maana yeye alitambua kuwa viongozi wa makuhani walikuwa wamemtia Yesu mikononi mwake kwa ajili ya wivu.


## Mark 15:11 (id: 741015011)

11Lakini viongozi wa makuhani wakauchochea ule umati wa watu wamwombe awafungulie Baraba badala yake.


## Mark 15:12 (id: 741015012)

12Pilato akawauliza tena, “Basi mnataka nifanye nini na huyu mtu mnayemwita Mfalme wa Wayahudi?”


## Mark 15:13 (id: 741015013)

13Wakapiga kelele wakisema, “Msulubishe!”


## Mark 15:14 (id: 741015014)

14Pilato akawauliza, “Kwa nini? Amefanya kosa gani?” Lakini wao wakapiga kelele kwa nguvu zaidi, wakisema, “Msulubishe!”


## Mark 15:15 (id: 741015015)

15Pilato, akitaka kuuridhisha ule umati wa watu, akawafungulia Baraba. Naye baada ya kuamuru Yesu achapwe mijeledi, akamtoa ili asulubishwe.


## Mark 15:16 (id: 741015016)

16Askari wakampeleka Yesu hadi kwenye ukumbi wa ndani wa jumba la kifalme, ndio Praitorio, wakakusanya kikosi kizima cha askari.


## Mark 15:17 (id: 741015017)

17Wakamvalisha Yesu joho la zambarau, wakasokota taji ya miiba, wakamvika kichwani.


## Mark 15:18 (id: 741015018)

18Wakaanza kumsalimu kwa dhihaka, “Salamu, mfalme wa Wayahudi!”


## Mark 15:19 (id: 741015019)

19Wakampiga kwa fimbo ya mwanzi tena na tena kichwani na kumtemea mate. Wakapiga magoti mbele yake, wakamsujudia kwa kumdhihaki.


## Mark 15:20 (id: 741015020)

20Walipokwisha kumdhihaki, wakamvua lile joho la zambarau, wakamvika tena nguo zake. Kisha wakamtoa nje ili wakamsulubishe.


## Mark 15:21 (id: 741015021)

21Mtu mmoja kutoka Kirene, jina lake Simoni, baba yao Aleksanda na Rufo, alikuwa anapita zake kuingia mjini kutoka shamba, nao wakamlazimisha kuubeba ule msalaba.


## Mark 15:22 (id: 741015022)

22Kisha wakampeleka Yesu mpaka mahali palipoitwa Golgotha (maana yake ni Mahali pa Fuvu la Kichwa).


## Mark 15:23 (id: 741015023)

23Nao wakampa divai iliyochanganywa na manemane, lakini hakuinywa.


## Mark 15:24 (id: 741015024)

24Basi wakamsulubisha, nazo nguo zake wakagawana miongoni mwao kwa kuzipigia kura ili kuamua ni gani kila mtu ataichukua.


## Mark 15:25 (id: 741015025)

25Ilikuwa yapata saa tatu asubuhi walipomsulubisha.


## Mark 15:26 (id: 741015026)

26Tangazo likaandikwa la mashtaka dhidi yake lenye maneno haya: “Mfalme wa Wayahudi.”


## Mark 15:27 (id: 741015027)

27Pamoja naye walisulubiwa wanyangʼanyi wawili, mmoja upande wake wa kuume na mwingine upande wa kushoto. \[


## Mark 15:28 (id: 741015028)

28Nayo maandiko yakatimizwa, yale yasemayo, “Alihesabiwa pamoja na watenda dhambi.]”


## Mark 15:29 (id: 741015029)

29Watu waliokuwa wakipita njiani wakamtukana huku wakitikisa vichwa vyao na kusema, “Aha! Wewe ambaye utalivunja Hekalu na kulijenga kwa siku tatu,


## Mark 15:30 (id: 741015030)

30basi shuka kutoka msalabani na ujiokoe mwenyewe!”


## Mark 15:31 (id: 741015031)

31Vivyo hivyo, viongozi wa makuhani pamoja na walimu wa sheria wakamdhihaki miongoni mwao wakisema, “Aliwaokoa wengine, lakini hawezi kujiokoa mwenyewe!


## Mark 15:32 (id: 741015032)

32Basi huyu Kristo, huyu Mfalme wa Israeli, ashuke sasa kutoka msalabani, ili tupate kuona na kuamini.” Wale waliosulubiwa pamoja naye pia wakamtukana.


## Mark 15:33 (id: 741015033)

33Ilipofika saa sita, giza liliifunika nchi yote hadi saa tisa.


## Mark 15:34 (id: 741015034)

34Mnamo saa tisa, Yesu akapaza sauti, akalia, “Eloi, Eloi, lama sabakthani?” (maana yake, “Mungu wangu, Mungu wangu, mbona umeniacha?”)


## Mark 15:35 (id: 741015035)

35Baadhi ya watu waliokuwa wamesimama karibu waliposikia hayo, wakasema, “Msikieni, anamwita Eliya.”


## Mark 15:36 (id: 741015036)

36Mtu mmoja akaenda mbio, akachovya sifongo kwenye siki, akaiweka kwenye mwanzi na akampa Yesu ili anywe, akisema, “Basi mwacheni. Hebu tuone kama Eliya atakuja kumshusha kutoka hapo msalabani.”


## Mark 15:37 (id: 741015037)

37Kisha Yesu akatoa sauti kuu, akakata roho.


## Mark 15:38 (id: 741015038)

38Pazia la Hekalu likachanika vipande viwili kuanzia juu hadi chini.


## Mark 15:39 (id: 741015039)

39Basi yule jemadari aliyekuwa amesimama hapo mbele ya msalaba wa Yesu aliposikia ile sauti yake na kuona jinsi alivyokata roho, akasema, “Hakika mtu huyu alikuwa Mwana wa Mungu!”


## Mark 15:40 (id: 741015040)

40Walikuwepo pia wanawake waliokuwa wakiangalia kwa mbali. Miongoni mwao walikuwepo Maria Magdalene, na Maria mama yao Yakobo mdogo na Yose, pia na Salome.


## Mark 15:41 (id: 741015041)

41Hawa walifuatana na Yesu na kushughulikia mahitaji yake alipokuwa Galilaya. Pia walikuwepo wanawake wengine wengi waliokuwa wamekuja pamoja naye Yerusalemu.


## Mark 15:42 (id: 741015042)

42Ilipofika jioni, kwa kuwa ilikuwa Siku ya Maandalizi, yaani siku moja kabla ya Sabato,


## Mark 15:43 (id: 741015043)

43Yosefu wa Arimathaya, mtu aliyeheshimiwa katika Baraza, na ambaye alikuwa anautarajia Ufalme wa Mungu, akamwendea Pilato kwa ujasiri na kumwomba mwili wa Yesu.


## Mark 15:44 (id: 741015044)

44Pilato alikuwa akijiuliza kama Yesu alikuwa amekwisha kufa. Hivyo akamwita yule jemadari, akamuuliza iwapo Yesu alikuwa amekwisha kufa.


## Mark 15:45 (id: 741015045)

45Baada ya kupata habari kutoka kwa yule jemadari kwamba kweli amekwisha kufa, Pilato akampa Yosefu ruhusa ya kuuchukua huo mwili.


## Mark 15:46 (id: 741015046)

46Hivyo Yosefu akanunua kitambaa cha kitani safi, akaushusha mwili kutoka msalabani, akaufunga katika kile kitambaa cha kitani, na kuuweka ndani ya kaburi lililochongwa kwenye mwamba. Kisha akavingirisha jiwe kwenye ingilio la kaburi.


## Mark 15:47 (id: 741015047)

47Maria Magdalene na Maria mamaye Yose walipaona mahali pale alipolazwa.


## Mark 16:1 (id: 741016001)

1Sabato ilipomalizika, Maria Magdalene, Maria mama yake Yakobo, na Salome walinunua manukato ili wakaupake mwili wa Yesu.


## Mark 16:2 (id: 741016002)

2Asubuhi na mapema, siku ya kwanza ya juma, mara tu baada ya kuchomoza jua, walikwenda kaburini.


## Mark 16:3 (id: 741016003)

3Njiani wakawa wanaulizana wao kwa wao, “Ni nani atakayetuvingirishia lile jiwe kutoka kwenye ingilio la kaburi?”


## Mark 16:4 (id: 741016004)

4Lakini walipotazama, wakaona lile jiwe, ambalo lilikuwa kubwa sana, limekwisha kuvingirishwa kutoka pale penye ingilio la kaburi.


## Mark 16:5 (id: 741016005)

5Walipokuwa wakiingia mle kaburini, wakamwona kijana mmoja aliyevaa joho jeupe akiwa ameketi upande wa kuume, nao wakastaajabu.


## Mark 16:6 (id: 741016006)

6Yule malaika akawaambia, “Msistaajabu. Mnamtafuta Yesu, Mnazareti, aliyesulubiwa. Amefufuka! Hayuko hapa. Tazameni mahali walipomlaza.


## Mark 16:7 (id: 741016007)

7Lakini nendeni mkawaambie wanafunzi wake pamoja na Petro, kwamba, ‘Anawatangulia kwenda Galilaya. Huko ndiko mtamwona, kama alivyowaambia.’ ”


## Mark 16:8 (id: 741016008)

8Hivyo wakatoka, wakakimbia kutoka mle kaburini wakiwa na hofu kuu na mshangao. Nao hawakumwambia mtu yeyote neno lolote, kwa sababu waliogopa.


## Mark 16:9 (id: 741016009)

9Yesu alipofufuka alfajiri na mapema siku ya kwanza ya juma alimtokea kwanza Maria Magdalene, yule ambaye alikuwa amemtoa pepo wachafu saba.


## Mark 16:10 (id: 741016010)

10Maria akaenda, naye akawaambia wale waliokuwa wamefuatana na Yesu, waliokuwa wanaomboleza na kulia.


## Mark 16:11 (id: 741016011)

11Lakini waliposikia kwamba Yesu yu hai na kwamba Maria alikuwa amemwona, hawakusadiki.


## Mark 16:12 (id: 741016012)

12Baadaye Yesu akawatokea wawili miongoni mwa wanafunzi wake walipokuwa wakienda shambani akiwa katika sura nyingine.


## Mark 16:13 (id: 741016013)

13Nao wakarudi na kuwaambia wenzao. Lakini hawakuwasadiki wao pia.


## Mark 16:14 (id: 741016014)

14Baadaye Yesu akawatokea wale wanafunzi kumi na mmoja walipokuwa wakila chakula. Akawakemea kwa kutoamini kwao na kwa ugumu wa mioyo yao kwa kutosadiki wale waliomwona baada yake kufufuka.


## Mark 16:15 (id: 741016015)

15Akawaambia, “Enendeni ulimwenguni kote, mkaihubiri Injili kwa kila kiumbe.


## Mark 16:16 (id: 741016016)

16Yeyote aaminiye na kubatizwa ataokoka. Lakini yeyote asiyeamini atahukumiwa.


## Mark 16:17 (id: 741016017)

17Nazo ishara hizi zitafuatana na wanaoamini: Kwa Jina langu watatoa pepo wachafu; watasema kwa lugha mpya;


## Mark 16:18 (id: 741016018)

18watashika nyoka kwa mikono yao; na hata wakinywa kitu chochote cha kuua, hakitawadhuru kamwe; wataweka mikono yao juu ya wagonjwa, nao watapona.”


## Mark 16:19 (id: 741016019)

19Baada ya Bwana Yesu kusema nao, alichukuliwa juu mbinguni na kuketi mkono wa kuume wa Mungu.


## Mark 16:20 (id: 741016020)

20Kisha wanafunzi wake wakatoka, wakahubiri kila mahali, naye Bwana akatenda kazi pamoja nao na kulithibitisha neno lake kwa ishara zilizofuatana nalo.]


